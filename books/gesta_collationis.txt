

==================================================
Sanctus Agustínus - Gesta collationis carthaginiensis - Libro 1
==================================================

GESTA COLLATIONIS CARTHAGINIENSIS
PRIMA COGNITIO
1.
Post consulatum Varanis viri clarissimi kalendis Iuniis Carthagine in Secretario Thermarum Gargilianarum, praesentibus Sebastiano, Maximiano et Petro viris devotissimis protectoribus domesticis, adstantibus Urso, Petronio et Liboso ducenariis, Bonifacio et Evasio apparitoribus illustrium atque eminentium potestatum, Fileto apparitore illustris comitivae sedis: Exitioso adiutore corniculari, Possidio, Quodvultdeo et Colonico adiutoribus commentariorum Officii domini nostri viri clarissimi et spectabilis proconsulis Navigio adiutore numerorum Officii domini nostri viri clarissimi et spectabilis vicarii, Nampio scriba Officii viri clarissimi legati almae Carthaginis, Rufiniano scriba viri clarissimi curatoris celsae Carthaginis, excipientibus etiam Hilaro et Praetextato exceptoribus domini nostri viri clarissimi et spectabilis proconsulis, Fabio exceptore domini nostri viri clarissimi et spectabilis vicarii, et Romulo exceptore viri clarissimi legati almae Carthaginis, excipientibus quoque Ianuario et Vitale notariis Ecclesiae catholicae; Victore et Cresconio notariis Ecclesiae Donatistarum, Ursus ducenarius illustrium atque eminentium potestatum, dixit:
Dudum vestra sublimitas secundum imperiale praeceptum et nos et caeteros qui tam de sacratissimo comitatu quam etiam de Africanis officiis sublimitatis tuae sunt actibus deputati, ad singulas provincias destinavit, et edicta etiam per universam Africam direxit, ut tam Catholici quam Donatistae episcopi intra quartum mensem collationi cuncti adesse deberent: quae tempora hodierna die videntur impleri: et quia praesto sunt universi, de omnibus scilicet provinciis Africanis, id est, de provincia proconsulari, de provincia Byzacena, de Numidia, de Mauritaniis Sitifensi et Caesariensi, sed etiam et de Tripolitana provincia, si praecipit nobilitas tua, adsint iidem venerabiles viri, ut omnia suo ordine peragantur.
2.
Flavius Marcellinus vir clarissimus tribunus et notarius dixit:
Adsint venerabiles viri quos praesentes esse suggeritis.
Et ingressis universis episcopis partis Donati, ingressis etiam Aurelio, Alypio, Augustino, Vincentio, Fortunato, Fortunatiano et Possidio episcopis Ecclesiae Catholicae, cum Novato, Florentio, Maurentio, Bonifacio, Prisco, Sereniano et Scyllacio coepiscopis suis, Deuterio, Leone, Asterio, et Restituto, aeque episcopis et custodibus gestorum.
3.
Marcellinus vir clarissimus tribunus et notarius dixit:
Optarem quidem tantae huius multitudinis sanctitatem quae sub unius Christi Dei religione censetur, nulla a se dissensione seiungi: sed quia id quod dudum error antiqui hostis immisit, Deum certum est velle nunc corrigi, ne diutius germana religio concertatione sua spectaculum gentibus faciat, licet supra meritum meum, hoc cognoscam esse iudicium, ut inter eos videar iudicare a quibus me potius decuerat iudicari: tamen quia certum est, hanc causam spectante Deo et angelis testibus agitandam, quae sub fidei coelestis examine vel probata praemium afferat, vel laesa iudicium, ut tandem praesentium disceptationibus episcoporum manifestius veritas elucescat, imperialis primitus sanctio recitetur, ut in quem modum atque formam sit suscipienda cognitio, ab omnibus possit adverti, licet eam cunctis innotuisse sat clarum sit.
Martialis exceptor recitavit:
4.
Imperatores Caesares Flavius Honorius et Theodosius pii, felices, victores, ac triumphatores semper Augusti, Flavio Marcellino suo salutem.
Inter imperii nostri maximas curas, Catholicae legis reverentia, aut prima semper, aut sola est: neque enim aliud aut belli laboribus agimus, aut pacis consiliis ordinamus, nisi ut verum Dei cultum orbis nostri plebs devota custodiat.
Ut etiam Donatistas vel terrore vel monitu olim implere convenerat, qui Africam, hoc est, regni nostri maximam partem, et saecularibus officiis fideliter servientem, vano errore et dissensione superflua decolorant. Nos tamen eadem frequentius non piget replicare, quae omnium retro principum devota in Deum definivit auctoritas, ne temporibus nostris si quid forte in iniuriam legis catholicae fuerit generatum, iusto iudicio hoc nobis possit imputare posteritas. Nec sane latet conscientiam nostram sermo coelestis oraculi, quem errore suo posse proficere saeva Donatistarum interpretatio profitetur; qui quamvis depravatos animos ad correctionem mitius invitaret, aboleri eum tamen etiam ante iussimus, ne qua superstitionibus praestaretur occasio. Nunc quoque excludendam subreptionem simili auctoritate censemus, illudque merito profitemur, libenter nos ea quae statuta fuerant submovere, ne in divinum cultum nobis se quisquam auctoribus aestimet posse peccare. Et quamvis una sit omnium et manifesta sententia Catholicae legis plenam veritatem recto hominum cultu et coelesti sententia comprobatam, studio pacis et gratiae, venerabilium virorum episcoporum legationem libenter admisimus; quae congregari Donatistas episcopos ad coetum celeberrimae desiderat civitatis, ut electis etiam sacerdotibus quos pars utraque delegerit habitis disputationibus superstitionem ratio manifesta confutet.
Quam rem intra quatuor menses praecipimus explicari, ut conversos animos populorum etiam nostra clementia, sicut desiderat, celerius possit cognoscere
(Aug. Brevic. Collat. diei 1, c. 1
). Quod si intra praestitutum tempus studiose Donatistarum episcopi declinaverint convenire trini edicti vocatione contumacium tempora concludantur: quibus emensis atque transactis, si provocati adesse contempserint, cedat cum ecclesiis populus qui doctores suos silentio cognoverit superatos, et victum se aliquando gratuletur, sciatque si non praeceptis nostris, vel Catholicae legis veris imperiis serviendum.
Cui quidem disputationi principe loco te iudicem volumus residere (quicquid etiam ante in mandatis acceperis, plenissime meministi) omnemque vel in congregandis episcopis, vel evocandis, si adesse contempserint, curam te volumus sustinere, ut et ea quae ante mandata sunt et quae nunc statuta cognoscis, probata possis implere solertia; id ante omnia servaturus, ut ea quae circa Catholicam legem vel olim ordinavit antiquitas, vel parentum nostrorum auctoritas religiosa constituit, vel nostra serenitas roboravit, novella subreptione submota integra et inviolata custodias. Ut sane adminicula competentia actibus tuis deesse non possint, viros spectabiles proconsulem atque vicarium serenitas nostra commonuit, ut si propriarum dignitatum statum cupiunt retinere, si apparitionem suam extrema declinare supplicia, tam ex propriis officiis, quam ex omnium iudicum apparitione, abunde necessarios faciant deputari. Erï iam sollicitudinis tuae, si quid ulla cognoveris arte differri, missis relationibus indicare, ut neglegentes puniat digna correctio. Omnia sane quae vel in unum episcopis congregatis disputatio completa firmaverit, vel desistentibus forte statuerit circa contumaces lata sententia, te referre conveniet; ut quid ad confirmandam Catholicam fidem praeceptio nostra profecerit, celerius possimus agnoscere
.
Et divina manu:
Vale, Marcelline carissime nobis. Data pridie Idus Octobris Ravennae. Varane viro clarissimo consule
.
Marcellinus vir clarissimus tribunus et notarius dixit:
Recitata venerabilis lex gestis praesentibus inseratur, cuius definitio evidenter apparuit, unde nunc edictorum meorum per ordinem forma recitetur
(Aug. Brevic. Collat. 1 diei, c. 2).
5.
Martialis exceptor recitavit:
Quid clementissimus princeps dominus noster Honorius pro catholicae fidei confirmatione decreverit, antelatorum apicum tenore monstratur: legationem siquidem venerabilium episcoporum libenter accipiens Africam suo devotam semper imperio vario religionum genere diutius inquietari decolorarique non passus est: studio namque pacis et fidei tantorum dissidia populorum ex antiqua persuasione venientia veritatis voluit manifestatione sedari, ut quos sedare principalibus a se sanctionibus prorogatis ac trahi ad unam fidei sententiam non posse pervidit, habita utrarumque partium disceptatione revocaret. Cunctos etenim tam Catholicae quam Donatianae partis episcopos in unum voluit congregari, ut lectis ab utraque parte peritioribus viris, certae fidei veritate discussa, superstitionem ratio manifesta convincat: quatenus quicquid illud est quod pro suis partibus aestimat unusquisque posse competere, proferatur in medium, et sic germanae, vel sero, fidei lux clarescat. Consona siquidem utriusque partis petitio ad hanc principem sententiam provocavit. Nam sicut a Catholicis nuper collatio postulata est; sic ante brevissimum tempus Donatistarum episcopos in iudicio illustrium potestatum collationem postulasse non dubium est. Et quoniam libenter assensum tribuit clementia principalis, et concilium fieri intra Africam universale decrevit utriusque partis
iuxta poscentibus episcopis, huic me disputationi principe loco iudicem voluit residere.
Unde cunctos per Africam tam Catholicae quam Donatianae partis episcopos huius edicti tenore commoneo, ut intra tempus lege praescriptum, id est intra quatuor menses, qui dies intra diem kalendarum Iuniarum sine dubio concludetur, ad civitatem splendidam Carthaginensem concilii faciendi gratia convenire non differant, ne eam partem de merito propriae fidei appareat iudicasse (f. dubitasse), quam defuisse constiterit. Universos etiam cunctarum provinciarum curatores, magistratus et ordinis viros, necnon et actores, procuratores, vel seniores singulorum locorum, pari admonitione convenio, sub propriae existimationis dignitatis reatu salutisque periculo, quatenus in civitatibus locisque in quibus consistunt utriusque partis episcopos convenire, vel sub gestorum confectione, vel sub cuiuslibet scripturae documento exstante, festinent: ita ut si ipso in tempore in civitatibus non potuerint inveniri, per rura etiam perquisitis tam imperialis praecepti forma, quam tenor huius innotescat edicti, quatenus intra hos quatuor menses ordinum relatione cognoscam, singularum partium voluntatem.
Nec illam sane partem potui reticere, quatenus noverint sive pro Donatistis, sive pro Catholicis fuerit lata sententia, in nullo se Donatistarum episcopos aliquam molestiam esse passuros, sed liberos, et ab omni iniuriae genere alienos ad propria redituros: quod me et per tremendum iudicii diem, et per sacramenta superius memorata, ita facturum esse polliceor. Omnes autem qui ad singulas provincias fuerant destinati, noverint in nullo se quemquam deinceps Donatistarum aliquatenus convenire debere: vel aliquam iisdem superioris executionis molestiam generare, ni malunt pro contemptu recentioris praecepti subiacere vindictae. Erit autem omnibus Donatianae partis hominibus, de eorum qui missi sunt concussionibus et depraedationibus, si quas forte admissas esse noverunt, liberum conqueri, ut in eos probata criminum qualitate, ultio digna procedat.
Et alia manu:
Proponatur
.
6.
Marcellinus vir clarissimus tribunus et notarius dixit:
Lectum edictum gestis praesentibus adhaerebit, quo constat me evidentius obtulisse, ut si placeret electus a vestra parte mecum alius cognitor resideret: qui si praesto est, introire dignetur.
7.
Petilianus episcopus dixit:
Non decet nos cognitorem eligere alterum, qui non petivimus primum.
Et alia manu:
Recognovi.
8.
Marcellinus vir clarissimus tribunus et notarius dixit:
Evidentissime praeceptionis augustae tenore declaratum est collationem non cognitorem fuisse postulatum, et arbitrio suo meae mediocritatis iudicium delegisse: cui necesse est me omnibus modis inservire, cum et sanctitatem vestram ideo convenisse manifestum sit, ut satisfieret imperialibus constitutis.
9.
Petilianus episcopus dixit:
Salvis omnibus quae competunt nobis, et de persona et in causa, proponant ii qui ista elicere meruerunt.
Et alia manu:
Petilianus episcopus recognovi
.
Marcellinus vir clarissimus tribunus et notarius dixit:
Salvis atque incolumibus universis quae legibus deferuntur, edictorum per ordinem, sicut et prius statui formae recitentur
.
10.
Martialis exceptor recitavit:
Magnitudo huiusce negotii, quod de veritatis ac religionis agnitione suscipitur, etiamsi parum momenti sui libraretur examine, convenerat tamen ipsa disceptantium gravitate atque auctoritate pensari. Nulli enim habetur ambiguum, quanti sit ponderis causa, quae inter episcoporum est discutienda personas. Sed cum mihi cognitionem disceptationis huiusce crediderit augusta dignatio, eisque iudicem dederit, quibus inferiorem me esse, pro tanti nominis veneratione cognosco, fidei sollicitudinis meae hac consideratione prospexi, ut de meo vellem iudicio iudicari
.
Huius igitur auctoritate propositi omnes utriusque partis episcopos censui commonendos, ut ante cognoscant, non amplius quam septenos ambarum episcopos partium mutuae inter se disceptationis habituros esse colloquium, quos in officium disputandi suarum partium subrogarit electio: siquidem certum deligi ex partibus numerum praeceperit imperialis auctoritas. Aderunt alii quoque septeni, delecti iudicio suae cuiusque partis episcopi: qui servata primitus per omne colloquium moderatione silentii, ad hoc se tantum intellegant interesse, ut si qui ex disputantibus utrinque septenis conferre consilium cum suorum quoque voluerit, cum eodem illic secedat in partem, atque ibi communicata patienter ratione tractandi, proprium revertatur ad locum, fidem servaturus officii, ut alter, cui id necesse est, tacendo audienda commendet; alter cui id munus est, loquendo suscepta confirmet
.
Erit autem collationi aptissimus locus Thermarum Gargilianarum, in quem die kalendarum Iuniarum eosdem episcopos solos qui designati sunt oporteat convenire. Ex quo illud profecto perspicuum est, eo nullum penitus populi fieri debere conventum, quo nec ipsos universos confluere sinatur episcopos. Nam cum patientia disputandi quae soli amica silentio est, omnem catervatim agminis strepitum perhorrescat, nihil interest, utrum eam congestio populorum, an episcoporum turba praepediat. Igitur episcopi memorati soli in praedictum locum tempusque conveniant: ita tamen ut reliqui omnes utriusque partis episcopi ante diem qui praedestinatus examini est, ratum se habituros quicquid a septenis utrinque coepiscopis suis fuerit actitatum, epistolis ad meam dicationem currentibus utrinque designent. Quibus epistolis tamen etiam testimonium omnes apud me propriae subscriptionis adiungant. Aequissimum namque est, ut eorum universa collatio rata futura promittatur ab omnibus, qui eliguntur ab omnibus. Nullus ergo vel laicus, vel episcopus ultra numerum praestitutum in illum tranquillissimum concilii locum contra prohibitum moliatur accedere, quin potius etiam plebes suas pia quietis ac modestiae commonitione conveniant, hoc per Ecclesias proprias ante tractantes, quatenus a die disputationis ac loco omnis se multitudo contineat, ut religioso patientiae magisterio delinitum Christianae paci populum parent. Non solum enim episcopi, verum etiam rationabilis in hanc sententiam populus consentit, disputantibus supradictis: et ubi maior occupatio mentium defixa consistit, de veritate quaerentibus, nihil turbidum, nihil tumultuosum nihil denique intempestivum debere prorsus obstrepere.
Nam ut quod omnium saluti proficiat, fiat postea publicum, debet discutientibus veritatem praestare ante secretum: a me vero ita per omnia promulganda sententia est, ut in publicam dimissa notitiam toto splendidae Carthaginis populo iudice ponderetur. Ita quippe oculis non solum urbis huiusce, verum etiam universae provinciae totus emensae disputationis ordo pandetur, ut tam prosecutiones disputantium episcoporum quam prosecutionum mearum series subsecuta, digestis in publico voluminibus explicetur. Haec enim in iudice securitas fidei est, ut de se non timeat iudicari. Ut igitur in eliciendae veritatis examen non inserpat aliquatenus calumniosa suspicio, lucemque perspicuam quam mentibus publicis probationum evidentium fides absoluta purgabit, nullis penitus nebulis causatio cuiuslibet partis obducat; id etiam contra suspicionum fucos et commenta fallendi necessario provisum. Noverint omnes non solum oportere, verum etiam expedire servari, scilicet ut interfatibus meis me primitus per omnia subscribente, etiam omnes disputantes episcopi suis in scheda prosecutionibus universi absque ulla prorsus excusatione subscribant. Exigit enim meritum fidei, ut adversus eum qui assertionibus suis perfidum forte subducere tentarit assensum et inficiari quae dixerit, etiam testimonii sui consistat auctoritas; ubi soli proficit victoria veritati.
Ii autem qui excipiendi funguntur officio praeter eos qui dicationi meae de publicis praestolantur officiis, etiam quaterni de singulis partibus ecclesiastici alternis debebunt adstare notarii: quorum fides ne qua vacillet ambage, quaterni episcopi partium singularum delecti suorum iudicio praeponantur, ut eosdem exceptores ac notarios, pervigili ac sollicita observatione custodiant, quatenus cum eisdem exceptoribus ac notariis egressi per vices, subinde faciant perspicua digeri descriptione quae dicta sunt, ut nihilominus adhuc episcopis supradictis in disceptatione versantibus, transeat in apices evidentes profligatae pars aliqua quaestionis, ut confestim ea cum a septenis episcopis subnexa subscriptione, celerem exspectationi publicae tribuant notionem. Post primum autem collationis diem, descriptioni subscriptionique gestorum, locum diei subsequentis efficiet procrastinata cognitio, ita ut si quid forte praecedenti collationi supererit, in diem tertium recurrat examen. Omne igitur spatium conferendi vicissim diei unius intercapedo distinguet, quo possint in medio gesta subinde subscribenda describi, memoratorum praestolante custodia, qui hoc fine suum metiantur officium, non ut aliquid dicant, sed ut dicta custodiant. Donec autem emenso exitu quaestionum, omnes expedita veritas enodet ambages, schedas subinde scriptas pariter atque subscriptas, tam mei sigilli quam illorum octo custodum signabit impressio.
Maximianistis etiam edicti huius innotescet auctoritas, qua sibi ab illo concilio intellegant temperandum, quod inter Catholicos Donatistasque discingi omnem diiudicarique conflictum clementium principum praeceptio religiosa constituit, nec eis opitulari aliquatenus posse, quod sibi Donatistarum nomine blandiuntur, cum a Donastistis dicantur esse damnati.
Si quis ex istis quae adversus omnes multifariae suspicionis insidias provisa sollicite, constituta fideliter, ordinata diligenter, tenor huius propositionis amplectitur, (modo) quolibet observare noluerit, non solum quid de causa sua sentiat confitetur, verum etiam quid moliatur ostendit. Sufficit interim cognitori talis praerogativa iustitiae huius commonitionis circa universos episcopos fecisse populum sibi plebis Carthaginensis testem, quem mox est habiturus iudicem.
Superest ut ante concilii diem universum huiusce ordinationis tenorem, utriusque partis episcopi amputata penitus mora missis ad dicationem meam litteris suis impleturos se esse promittant; hoc praecipue maturato, ut eaedem quibus ad omnia huiusce edicti se consensisse profitebuntur epistolae, primatium tantummodo episcoporum subscriptione signentur. Sufficit enim illis epistolis universalem (ut ita dixerim) subscriptionem episcoporum omnium cohaerere, quibus totum disputationis ordinem conferentium septenorum, ratum se habituros esse promiserint.
11.
Marcellinus vir clarissimus tribunus et notarius dixit:
Hoc quoque edictum suscipiet corpus actorum. Ne quid autem fidei plenorum videatur deesse gestorum, universa quae a partibus medio tempore vel scripta sunt, vel intimata iudiciis percurrat officium.
12.
Petilianus episcopus dixit:
Egisti partes tuas vir nobilis, ut et partibus te iustum futurum esse promiseris, et auribus publicis popularem. Sed quia haec omnia ante causam sunt, non de causa, id primum tuam petimus potestatem, ut is qui me acciri edictis, qui de meis sedibus evocari, qui me laborem itineris pati inquietavit, petita ut voluit proponat, cur meam desiderarit adesse praesentiam, ut noverim utrum vel quid debeam respondere
. Et alia manu:
Petilianus episcopus recognovi
.
13.
Marcellinus vir clarissimus tribunus et notarius dixit:
Haec suo loco et ordine rectius peragentur. Interim quod statui percurrat officium.
14.
Romulus exceptor recitavit:
Exemplum notariae Donatistarum: Post consulatum Varanis viri clarissimi octavo kalendas Iunias Flavio Marcellino viro clarissimo et spectabili tribuno et notario, Ianuarius, Primianus et caeteri sincerae Christianitatis episcopi et catholicae veritatis.
Notum facimus sinceritati tuae, nos edicto tuo conventos, ex diversis partibus Africae convolantes, ingressos fuisse Carthaginem XV die kal. Iun. cuius nostri adventus et omnes quos Carthago continet testes sunt, et tua sinceritas non ignorat. Tanta enim vis iurisiurandi tui edicto tuo expressa est, ut exceptis his quos adversae valetudines corporum in sedibus retinent, aut aegritudo in via comprehendit, nec gravissimos senes annositas, nec prolixi itineris labor potuerit prohibere. Quod cum solum edictum ante causam sufficeret, alterum quoque dignatus es edere, in quo cum multa nos moveant, tum praecipue magnam sollicitudinem facit, quia nos ipsos edicto tuo epistolis nostris adstipulari oportere censuisti, cum hoc nec mos publicus habeat nec iudicum consuetudo. Qua de re sinceritatem tuam plurimum exhortamur, ut prioris edicti fide servata, cunctos nos ad te venire praecipias, ut quamprimum de numero nostro constet, quos adversarii paucos esse saepe mentiti sunt, ut rite omnibus ordinatis quae nostris partibus competunt, disceptatio subsequatur; ne aut edicta se tuae sinceritatis impugnent, aut nobis quicquam praeiudicet, ut cum omnes venire praeceperis, paucos nunc adesse velle videaris. Hoc enim decet et expedit ut cunctis praesentibus commune negotium pauci loquantur. Huius Notariae parem apud nos retinuimus.
Et alia manu:
Ianuarianus episcopus subscripsi.
Item, alia manu:
Primianus episcopus subscripsi
.
15.
Marcellinus vir clarissimus tribunus et notarius dixit:
Alterius quoque partis recitetur epistola.
16.
Romulus exceptor recitavit:
Honorabili ac dilectissimo filio viro clarissimo et spectabili tribuno et notario Marcellino, Aurelius, Sylvanus, et universi episcopi Catholici.
Edicto spectabilitatis tuae, quo nostrae collationis tranquillitati quietique servandae, et veritati manifestandae muniendaeque consultum est, in omnibus nos consentire, sicut admonere dignatus es, per has litteras intimamus; hoc est, de loco et tempore ipsius collationis, et de numero eorum quos praesentes esse oportebit. Consentimus etiam ut hi quibus conferendi delegamus officium, subscribant prosecutionibus suis: inque illo scripto, quo eis hoc munus imponimus, ratumque nos habituros quod egerint pollicemur, subscriptiones omnium nostrum non solum habeas factas, verum etiam cum fiunt ipse perspicias; admonituri quoque, Domino adiuvante, populum christianum, ut a collationis loco, quietis et tranquillitatis gratia, suum abstineat omnino conventum, et ea quae aguntur, non cum aguntur, audire festinet, sed conscripta ut cognoscat, exspectet, sicut ea te prolaturum omnibus promisisti.
Illo etiam, veritate confisi, nos vinculo conditionis obstringimus, ut si nobis ii cum quibus agimus demonstrare potuerint, cum secundum Dei promissa populi christiani usquequaque crescendo iam magnam partem orbis implerent, et in caeteram dilatarentur implendam, subito Ecclesiam Christi, nescio quorum, quos isti accusant, peccatorum periisse contagio, et in sola remansisse parte Donati; si hoc, ut dictum est, demonstrare potuerint, nullos apud eos honores episcopalis muneris requiremus, sed eorum sequemur, pro sola aeterna salute, consilium, quibus tanti gratiam beneficii pro cognita veritate debebimus. Si autem nos potius valuerimus ostendere Ecclesiam Christi, omnium non solum Africanarum, verum etiam transmarinarum provinciarum, multarumque gentium spatia feracissima populorum copia iam tenentem, et, sicut scriptum est, toto mundo fructificantem atque crescentem, nullorum hominum sibi commixtorum peccatis perire potuisse: si denique ipsorum, quos tunc accusare voluerunt, potius quam convincere valuerunt, quaestionem demonstraverimus esse finitam, quamvis non in eis Ecclesiae causa consistat; et Caecilianum innocentem, illos autem violentos et calumniosos esse iudicatos ab eo imperatore, ad cuius examen criminationes suas ultro accusando miserunt: postremo si quidquid de peccatis quorumlibet hominum dixerint, vel humanis documentis, vel divinis probaverimus, aut eorum innocentiam falsis criminibus appetitam, aut Christi Ecclesiam, cuius communioni cohaeremus, nullis eorum delictis esse destructam; sic eius nobiscum teneant unitatem, ut non solum viam salutis inveniant, sed nec honorem episcopatus amittant. Neque enim in eis divinae Sacramenta veritatis, sed commenta humani detestamur erroris: quibus sublatis fraternum pectus amplectimur, Christiana nobis caritate coniunctum, quod nunc dolemus dissensione diabolica separatum.
Poterit quippe unusquisque nostrum, honoris sibi socio copulato, vicissim sedere eminentius, sicut peregrino episcopo iuxta considente collega. Hoc cum alternis basilicis utrinque conceditur, uterque ab alterutro honore mutuo praevenitur; quia ubi praeceptio caritatis dilataverit corda, possessio pacis non fit angusta, ut uno eorum defuncto, deinceps iam singulis singuli pristino more succedant: nec novum aliquid fiet; nam hoc ab ipsius separationis exordio, in eis qui damnato nefariae discissionis errore unitatis dulcedinem vel sero sapuerunt, catholica dilectio custodivit. Aut si forte christiani populi singulis delectantur episcopis, et duorum consortium, inusitata rerum facie tolerare non possunt, utrique de medio secedamus, et Ecclesiis in singulis damnata schismatis causa, in unitate pacifica constitutis, ab his qui singuli in Ecclesiis singulis invenientur, unitate facta per loca necessaria singuli constituantur episcopi. Quid enim dubitemus Redemptori nostro sacrificium istius humilitatis offerre? an vero ille de coelis in membra humana descendit, ut membra eius essemus; et nos, ne ipsa eius membra crudeli divisione lanientur, de cathedris descendere formidamus? Propter nos nihil sufficientius, quam christiani fideles et oboedientes sumus: hoc ergo semper simus. Episcopi autem propter christianos populos ordinamur: quod ergo christianis populis ad christianam pacem prodest, hoc de nostro episcopatu faciamus. Si servi utiles sumus, cur Domini aeternis lucris pro nostris temporalibus sublimitatibus invidemus? Episcopalis dignitas fructuosior nobis erit, si gregem Christi magis deposita collegerit, quam retenta disperserit. Nam qua fronte in futuro saeculo promissum a Christo sperabimus honorem, si christianam in hoc saeculo noster honor impedit unitatem?
Haec propterea Praestantiae tuae scribenda curavimus, ut et per te innotescant omnibus. Postulamus ut in adiutorio Domini Dei nostri, quo admonente ista promittimus, et quo adiuvante nos implere posse confidimus, etiam ante collationem, si fieri potest, corda hominum vel infirma, vel dura, pia caritas aut sanet, aut edomet; ac sic iam pacificis mentibus non resistamus manifestissimae veritati, et disputationem nostram vel praecedamus concordia, vel sequamur. Neque enim desperare debemus, si recolunt beatos esse pacificos, quoniam ipsi filii Dei vocabuntur, multo dignius et facilius eos velle ut pars Donati universo orbi christiano reconcilietur, quam universus orbis christianus a parte Donati rebaptizetur: cum praesertim de Maximiani sacrilego et damnato schismate venientes, quos etiam terrenarum potestatum iussionibus insectando emendare curarunt, tanta dilectione quaesierint ut nec baptismum ab eis datum rescindere auderent, et quosdam eorum damnatos, sine ulla honoris eorum diminutione susciperent, quosdam vero in illius discissionis societate impollutos fuisse censerent. Quorum inter se concordiae non invidemus; sed eos certe oportet advertere quam pie tanto studio ramum a se fractum radix catholica inquirit, si ramus ipse similiter a se parvum fragmen incisum sic colligere laboravit.
Et alia manu:
Optamus te, fili, in Domino bene valere. Aurelius episcopus Ecclesiae catholicae Carthaginensis, huic epistolae subscripsi.
Item alia manu:
Silvanus senex Ecclesiae Summensis subscripsi.
(Ep. 128, 1-5).
Item recitavit:
17.
Marcellinus vir clarissimus et spectabilis tribunus et notarius dixit:
Quoniam iustitia dictante vel fide semel me spopondisse commemini, quidquidcum utriusque partis episcopis gessero in publicam transmissurum me esse notitiam, causa mihi repetendorum nascitur edictorum. Nam cum superioris forma programmatis ea digesta contineat, quibus ordinata cognitio inoffensum sequatur tramitem iudicandi; necessarium esse censueram, quid super eodem pars utraque sentiret, edicto ab universis episcopis flagitare: quid dicationi meae partim per notoriam, partim per epistolam rescribentes, quid super conditionibus nuper propositis sentiant intimarunt. Cuius vel epistolae, vel notoriae quemadmodum se forma contineat, offerendum publicis obtutibus iudicavi, ut quid vel praecedentis edicti textus exegerit, vel singularum partium responsione relatum sit, ubi totius populi considerarit agnitio, qualiter se habeat examinantis intentio perspicue possit advertere
.
Quo indito, idem recitavit:
18.
Honorabili ac dilectissimo filio viro clarissimo et spectabili tribuno et notario Marcellino, Aurelius, Silvanus, et universi episcopi catholicae.
Multum nos sollicitos reddidit Notoria, vel litterae fratrum nostrorum, quos cupimus ad catholicam pacem a perniciosa dissensione converti, quod edicto Nobilitatis tuae, quo ipsius disputationis nostrae tranquillitati quietique providisti, consentire noluerunt; ne forte etiamsi non omnes, aliqui tamen eorum per multitudinis tumultum seu strepitum, collationem, quae pacifica et pacata esse debet, impediant. Atque utinam ipsos non pertentet ista cogitatio, et nos potius fallat ista suspicio! et ideo si velint omnes esse praesentes, ut cum eis visum fuerit, congregatis illuc etiam nobis, simul inde egrediamur concordes atque pacati, et schismatica divisione correcta, fraterno unitatis Christi vinculo obstricti, mirantibus et gaudentibus omnibus bonis, dolente autem solo diabolo et similibus eius, pariter in Ecclesiam ad gratiarum actionem, laudesque Deo reddendas ardentissima et lucidissima caritate pergamus.
Quid enim magnum est, si oculus pacatus attendat, et cogitatio christiana non deserat considerare et videre, remotis humanis criminationibus seu veris seu falsis, in eis Litteris Ecclesiam esse quaerendam, ubi Christus Redemptor eius innotuit? Nam sicut non audimus contra Christum eos qui dicunt corpus eius de sepulcro furatum a discipulis; sic non debemus audire contra eius Ecclesiam eos qui dicunt non eam esse nisi in solis Afris et Afrorum paucissimis sociis: Apostolus quippe dicit
quoniam veraces christiani membra sunt Christi
; sicut ergo non credimus furto cuiusquam periisse carnem Christi mortuam de sepulcro, sic credere non debemus peccato cuiusquam viva eius membra periisse de mundo. Non est itaque difficile, quoniam caput est Christus, et corpus Ecclesia, simul in Evangelio commendatum videre, et caput contra calumnias Iudaeorum, et corpus contra criminationes haereticorum. Nam quod legitur:
Oportebat Christum pati, et resurgere a mortuis tertio die
, contra eos est qui dicunt mortuum de sepulcro esse sublatum; quod autem sequitur,
et praedicari in nomine eius poenitentiam, et remissionem peccatorum, per omnes gentes, incipientibus ab Ierusalem
, contra eos est qui dicunt non esse Ecclesiam in orbe terrarum: ut uno brevi capitulo paucisque verbis, et inimicus capitis, et inimicus corporis repellatur, et, si fideliter attenderit, corrigatur.
Nam tenere istas inimicitias fratres nostros tanto magis dolemus, quanto magis eos constat easdem Scripturas nobiscum tenere, quibus haec apertissima testimonia continentur. Iudaei quippe qui negant resurrexisse Christum, saltem non accipiunt Evangelium: isti autem fratres nostri utriusque Testamenti auctoritate devincti sunt; et tamen criminari nos volunt de Evangelio tradito, et nolunt ei credere recitato. Sed nunc fortasse huius collationis cura suscepta diligentius perscrutati sunt Scripturas sacras; et quia in eis innumerabilia testimonia repererunt, quibus promissa est Ecclesia futura in omnibus gentibus, et toto orbe terrarum, sicut eam reddi et praesentari coepisse in Evangelio et Epistolis apostolicis, et in Actibus Apostolorum videmus, ubi et ipsa loca, et civitates, et provinciae leguntur, per quas crevit, incipiens ab Ierusalem, ut inde se etiam in Africam non migrando, sed crescendo diffunderet; non autem invenerunt aliquod testimonium divinorum eloquiorum, ubi dictum est eam perituram de caeteris partibus mundi, et in sola Africa Donati parte mansuram; et viderunt quam sit absurdum, pro illa, quae fuerat peritura, tot testimonia divina recitari; pro ea vero, quae, sicut putant, fuerat Domino placitura, nullum eius testimonium reperiri: haec forte cogitantes, ad finiendas vanas, et perniciosas, et saluti aeternae contrarias inimicitias, ad locum collationis nostrae omnes convenire voluerunt, non ut tumultus novus oriatur, sed ut vetusta discordia finiatur.
Nam et illud quo in nos solent graviter irritari, quod reges terrae, quos tanto ante praedictum est Christo domino servituros, leges contra haereticos et schismaticos pro catholica pace constituunt, credimus quod aliquando cogitaverint non esse culpandum: quia et antiqui reges non solum gentis Hebraicae, sed etiam alienigenae, ne quisquam contra Deum Israel, hoc est verum Deum, non tantum faceret, sed vel diceret aliquid, omnes regni sui populos praeceptis minacissimis terruerunt; et maiores istorum ipsam Caeciliani causam, unde nata est ista dissensio, ad Constantinum imperatorem per Anulinum proconsulem accusando miserunt; quod utique non ob aliud videntur fecisse, nisi ut imperator Constantinus contra eos qui superati essent, eis qui superassent, aliquid regali auctoritate decerneret; totamque ipsam causam potuerunt (et forte fecerunt ipsius collationis necessitate), archivis publicis perscrutatis, invenire olim esse finitam, post ecclesiastica iudicia, quibus absolutus est Caecilianus, illo etiam imperatore iudicante, ad cuius examen rem totam et primo miserunt, et postea perduxerunt. Ibi potuerunt etiam causam Felicis Aptungensis ordinatoris Caeciliani, quem malorum omnium fontem in concilio suo dixerant, cognoscente Aeliano proconsule ex praecepto eiusdem imperatoris, invenire purgatam.
Quamquam et hoc si attenderunt, et, quod facile fuerat, adverterunt, in Scripturis sanctis Ecclesiam Christi permixtis zizaniis, et palea, et piscibus malis futuram esse promissam usque ad tempus messis, ventilationis, et littoris, utique cogitare potuerunt, etiamsi malam causam Caecilianus et coepiscopi eius habuissent, nihil eos praeiudicare potuisse orbi christiano, quem Deus paucis credentibus tanto ante promisit, et nunc multis videntibus reddidit. Nisi forte plus contra Ecclesiam valuit homo peccans, quam pro Ecclesia Deus iurans, et iniquitas quod amisit, quam veritas quod promisit. Haec sentire quam sit stultum et impium iam fortasse viderunt: cogitaverunt quoque damnatos a se Maximianistas Primiani damnatores per potestates terrenas etiam de basilicis curasse pellendos, et ibi certius exemplo suo recentiore didicerunt non esse peccatum, si tale aliquid Ecclesia contra rebelles suos ab huiusmodi potestatibus postulat: et quod aliquos ex damnatis postea receperunt, quos cum damnarent, aliis etiam plurimis in eadem societate schismatis constitutis dilationem dederunt, quos in Maximiani sacrilegi surculi communione impollutos mansisse dixerunt, et Baptismum vel a damnatis, vel a sociis eorum, quamvis foris in schismate datum, rescindere atque iterare non ausi sunt; satis utique iudicarunt ea quae contra nos dicebant, exemplo suo esse damnata: et credendum est quod iam intellegant quam sit indignum, quam intolerabile, ut cum sedeant in cathedris episcopalibus cum istis, et cum ipso simul Primiano damnatores eius et damnati in causa eius, ut sit pax in parte Donati, de Caeciliano infametur orbis christianus, ne in pace vivat unitas Christi.
Haec omnia fortasse cogitantes, et Dei timore permoti, omnes collationis loco adesse voluerunt, non tumultus dispositione, sed pacis. Quod enim propterea se universos adesse dixerunt, ut eorum numerus appareat, quoniam eos paucos esse adversarii saepe sui mentiti sunt; hoc si aliquando a nostris dictum est, de his locis dici verissime potuit ubi nostrorum coepiscoporum et clericorum atque laicorum longe maior est numerus, et maxime in proconsulari provincia: quamquam, excepta Numidia consulari, etiam in caeteris provinciis Africanis nostrorum numero facillime superentur; aut certe, in comparatione omnium gentium, per quas catholica communio dilatatur, eos esse paucissimos rectissime dicimus. Sed nunc si numerum suum innotescere voluissent, nonne ordinatius atque tranquillius innotesceret per eorum subscriptiones, quas ut mandato suo te cernente subiungant, edicto admonuisti? Quid sibi ergo vult quod collationis loco omnes adesse desiderant? Si enim pacem non cogitant, quid non perturbabunt locuturi, aut quid illic facient tacituri? Nam etiamsi clamor non sit, solus susurrus ipse multorum, satis magnum strepitum faciet, quo impediatur illa collatio.
Quid est autem quod in Notoria sua ponendum putarunt, ideo se iuste flagitasse ut omnes adessent, quia omnes conventi sunt ut venirent? quasi possent eligi pauci qui adesse deberent, nisi ab omnibus qui venissent, ut eorum electioni te praesente subscriberent, ac sic in paucis omnes essent, cum ab omnibus pauci electi essent. Aut ergo tumultus ab eis cogitatur, aut pax; quorum illud optamus, illud cavemus: et ideo ne forte, quod absit, hoc praeparetur potius quod cavemus quam quod optamus, consentimus adesse omnes illos, ut tamen a nobis tantus adsit numerus, quantus tuae Spectabilitati sufficere visus est; ut tumultuosum per turbas si quid emerserit, nonnisi eis recte imputetur, in quorum parte praesens fuerit ad rem, quae a paucis agenda est, omnino superflua multitudo. Si autem quod votis omnibus cupimus, quod ardenter appetimus, quod suppliciter a Domino deprecamur, causa unitatis faciendae illa erit necessaria multitudo, cum voluerint, omnes aderimus, et ad tantum bonum, illo adiuvante qui hoc donat, alacriter convolabimus, dicentes:
Fratres nostri estis
, non iam eis qui nos detestantur, sed qui odio finito amplectuntur
, ut nomen Domini honorificetur, et appareat illis in iucunditate
iam nobiscum experientibus,
quam bonum sit et iucundum fratres habitantes in unum
.
(Ps 132, 1).
Et alia manu:
Optamus te, fili, in Deo bene valere
. Item alia manu
: Aurelius episcopus Ecclesiae catholicae Carthaginensis
,
subscripsi
. Item (alia manu):
Silvanus primae sedis provinciae Numidiae, subscripsi.
19.
Marcellinus vir clarissimus tribunus et notarius dixit:
Evidenter apparuit edicto dicationis meae numero praestito quem ex omnium voluntate susciperent, curam negotii peragendam, quoniam id etiam sacratissimam legem voluisse eius recitatio patefecit. Et quia Catholicos episcopos ad edicti tenorem consensisse monstratum est, utrum etiam episcopi partis alterius de hac re satisfecerint, vel utrum nunc satisfacere velint, intimare dignentur
.
20.
Emeritus episcopus dixit:
Acta est, ut arbitror, causa et adhuc conflictantium non est statuta persona. Tibi enim, iudicum verissime, nihil aliud incumbit quam tenere veritatem. Si enim omnium negotiorum avertamus instantiam, primo de tempore, de mandato, de persona, de causa, tunc demum ad merita negotii veniendum est. Quod si praetermissis istis, secundum forenses fasces iactantiamque illius controversiae quam tribunalia sibi vindicant, semper legalis nobis ritus ac sermo servandus est, iudica, vir sublimis, in negotio Christiano: quia huic causae iudicat Deus, qui et nostra merita et veri iudicis sententiam aequa ponderans libra ne invergat, attendit. Edictis enim propositis praesentiae tuae quantum ad iudicis voluntatem pertinet, nihil temerè, nihil incongrue, nihil adversus aliquem videmus esse prolatum quantum ad responsiones nostras, quoniam ante causam superflue et ante merita principalis negotii supervacua esse noscuntur, neque mihi nostra propositio: neque illorum responsio officere potest, cum, salvis omnibus ante causam nunc limen ingressi iudicii, quae sint merita negotii definire valeamus
. Et alia manu:
Emeritus episcopus recognovi
.
21.
Marcellinus vir clarissimus tribunus et notarius dixit:
Constat de causa nihil penitus mutilatum, cum ea tantum quae ante scripta vel gesta sunt, praeceperim recitari. Unde quoniam certus a partibus numerus constitui debere praeceptus est, utrum edicto paritum sit, sicut superius interfatus sum, venerabilitas vestra intimare dignetur
.
22.
Emeritus episcopus dixit:
Admoniti quidem integritatis tuae edictis, omnia integra et illibata causae servabimus. Hanc causam, si tempus, si dies patitur, intimamus. Scimus enim et edicto spectabilitatis tuae, et sacri tenore rescripti, intra quatuor menses causam debere finiri. Si iste est dies, veniamus ad causam. Non possumus etenim quicquam de meritis disceptare, nisi primo de die fuerit iudicatum
. Et alia manu:
Emeritus episcopus recognovi
.
23.
Marcellinus vir clarissimus tribunus et notarius dixit:
Ex edicto secundo diem cognoscere potuisti, qui dies kal. Iuniarum videtur esse constitutus, quoniam hunc esse hodiernum etiam suggestio patefecit officii, et recitatio monstravit edicti. Superest, utrum de ordinando negotio a vestris partibus eligendisque personis satisfactum sit; intimetur. Siquidem in confusa multitudine, certa non possit esse persona, cum hoc constet etiam legibus definitum.
24.
Emeritus episcopus dixit:
Diem negotii utrum terminus edictalis incluserit, an forma imperialis praecepti, nobilitatis tuae debet iudicio definiri
. Et alia manu:
Emeritus episcopus recognovi
.
25.
Marcellinus vir clarissimus tribunus et notarius dixit:
Ex edicto dies est constitutus, secundum formam iudicii principalis; et quoniam non est in his diutius immorandum, superest ut in electione satisfaciatis coelestibus constitutis
.
26.
Emeritus episcopus dixit:
Forma praecepti talis est, ut intra quatuor menses causa dicatur. Si secundum hanc formam sublimitatis tuae edictum est constitutum, superest ut suggerente officio in medium causa mittatur
. Et alia manu:
Emeritus episcopus recognovi
.
27.
Marcellinus vir clarissimus tribunus et notarius dixit:
Officium ad quaesita respondeat
.
Nampius Scriba dixit:
Secundum diem edicti nobilitatis tuae quartus mensis conclusus est, die XIV kalendarum Iuniarum
.
28.
Marcellinus vir clarissimus tribunus et notarius dixit:
Cum partes Carthaginem utraeque venissent, in hunc eas diem consensisse non dubium est. Siquidem nulla super hac parte videatur aut dilatio postulata, aut iudicium flagitatum
.
29.
Petilianus episcopus dixit:
Nos ad hanc urbem XV kalendarum die Iuniarum venisse, et notoria nostra signavimus, et omnem non dico Carthaginem, sed Africam fecimus testem; qui si non adessemus, iam pars adversa sine dubio flagitaret in contumaces dicendam esse sententiam, tempusque iam fuisse definitum, quo nec post venientibus agere quicquam aut respondere licuisset. Si igitur vir nobilis mediam semper libram iudicii tui suspensam ita tenes ac regis, ut nullam in partem vergat aliquid gratiam illam qua tibi conditionem atque praeceptum imperiali auctoritate cognoscis esse permissum, ut ferre possis in contumaces sententiam: nunc te iudiciali illo motu illa quae pura cessura animadvertere oportebit, contra hanc partem te ferre iudicium, quae destitit, quae non adfuit, quae delectata est laboribus meis, quae in hoc quoque mihi insultavit, ut diu chorus iste sanctissimus senatus coelestis spectaret iudicii tui auctoritatem, excubaret pene quotidie, ipsaque Dei, quae sacra sunt, sine sollicitudine non gessisset. Feras igitur quaeso iudicium, promasque sententiam, non dico acriorem quam adversum me ferre potueras, sed quam tibi leges et imperiale praeceptum intimant, quamque praecipiunt. Non enim fas est, ut qui contra nos posses ferre iudicium, nunc contra adversarios meos sententiam valeas denegare
. Et alia manu:
Petilianus episcopus recognovi
.
30.
Marcellinus vir clarissimus tribunus et notarius dixit:
Sanctitatem atque peritiam tuam latere non credo id imperiali praeceptione fuisse constitutum, ut ea pars quae trini edicti conventione adesse noluisset, sententiam contumacis incurreret. Perpensa enim clementissimus imperator moderatione constituit ut si longinquitate itineris quarto mense partes ad constitutum locum venire minime potuissent, duorum mensium induciae praestarentur. Quam quidem rem ne alicuius partis querela videretur existere, videor custodisse. Unde de tempore, quoniam magis forensis est quam episcopalis obiectio, quae quidem nec in publico iudicio secundum formam imperialis praecepti praevalere potuisset, cum partes utraque observasse sat clareat, sicut superius interfatus sum, utrum electi sint qui peragere possent ex omnium voluntate negotium, intimare dignamini
.
31.
Emeritus episcopus dixit:
Causae praescriptio est iudicis sermo, servari forensem usum consuetudinemque iurgandi inter episcopos non oportere nutare illam versutiam legum iurisque controversiam, ubi de fidei statu et de totius sanctitatis disceptatione tractatur. Quod quidem castis et bene credulis auribus accipimus, vir spectabilis: sed ne forte in perniciem nostram ista replicentur, iusque transeat ad adversarios iterum confligendi, adseraturque nobis hoc iuris praecepto servato: in hanc formam legis consentire debes, hoc ipsum iudiciaria auctoritate defige, episcopalis nos moris regula sanctitati adesse debere, ut non praestigiis iuris, neque ligaminibus cuiusque facundiae, sed Testamento novo ac veteri, quod instituit Deus, quod sacravit Dominus Christus, causa possit audiri
. Et alia manu:
Emeritus episcopus recognovi
.
32.
Marcellinus vir clarissimus tribunus et notarius dixit:
Ne quid inordinate fieri videatur, quoniam hoc et ipsum veritatis regula continetur, et legum dictat auctoritas, prius est ut personarum numerus designetur: tunc demum ea quae partibus competunt, per eos qui firmati fuerint rectius peragentur. Ne haec inter incertas personas videantur infirma
.
33.
Emeritus episcopus dixit:
Cum omnes qui mandaturi sunt adstare videantur, magisque persona praesentium quam sermo teneatur absentium, quid est quod potest movere iudicia, cum statutis omnibus quae primo ex lege descendunt, quaeque initium causae facere consueverunt, tunc demum ad electionem defensorum secundum edictum sublimitatis tuae arbitrium veniamus?
Et alia manu:
Emeritus episcopus recognovi
.
34.
Marcellinus vir clarissimus tribunus et notarius dixit:
Numquam habere potuit certam multitudo personam, cum hoc etiam in publicis actionibus atque corporibus soleat custodiri, ut per ordinatas atque firmatas (personas) omnia peragantur
.
35.
Emeritus episcopus dixit:
Teneo fidem tuam, vir sublimis, nihil mihi de iuris lege praescribi, ubi agitur de fide. Et alia manu: Emeritus episcopus recognovi
.
36.
Marcellinus vir clarissimus tribunus et notarius dixit:
Interlocutio mea non ius cessare debere, sed forensem contentionem apertissime definivit. Neque enim possunt aliqua quae competunt partibus denegari: sed si hoc utrarumque partium consensus habet, ut nihil de iure publico, sed omnia Ecclesiasticis regulis, id est novi et veteris Testamenti testimoniis peragantur, pars utraque designet
.
37.
Petilianus episcopus dixit:
Optimus moderator
. Et alia manu:
Petilianus Episcopus recognovi
.
38.
Aurelius episcopus Ecclesiae catholicae dixit:
Quoniam secundum nobilitatis tuae edictum non omnes nostri collegae adsunt, illi obtemperantes edicto, et voluntas cunctorum mandato continetur, iube hoc idem mandatum ab officio suscipi et recitari.
Et alia manu:
Recognovi
.
39.
Emeritus episcopus dixit:
Si iubes, competit causae per integritatem tuam.
Et alia manu:
Emeritus episcopus recognovi.
40.
Marcellinus vir clarissimus tribunus et notarius dixit:
Aliud constat esse quaesitum ut utrum a iure publico recedi velitis et totum divinis legibus agitari, vestris professionibus demonstretis
.
41.
Aurelius episcopus Ecclesiae catholicae Carthaginensis dixit:
Inveniet hoc ipsum sublimitas tua cum hoc mandatum fuerit recitatum
. Et alia manu:
Recognovi
.
42.
Marcellinus vir clarissimus tribunus et notarius dixit:
Et hoc mandato evidentissime continetur, ut omissa iuris publici controversia, omnia divinis legibus peragantur
.
43.
Aurelius episcopus Ecclesiae catholicae Carthaginensis dixit:
Recitatio mandati sensus tuos poterit informare
. Et alia manu:
Recognovi
.
44.
Petilianus episcopus dixit:
Legem Dei repudiat, qui dubitat quid debeat profiteri
. Et alia manu:
Petilianus episcopus recognovi
.
45.
Marcellinus vir clarissimus tribunus et notarius dixit:
Ego haec partium volui responsione firmari: caeterum certum est me, quoniam imperiali praecepto omnia nunc aguntur, per quod iura constituta sunt, omnino non posse.
46.
Aurelius episcopus Ecclesiae catholicae Carthaginensis dixit:
Legem Dei non repudiamus cum hoc mandatum ingerimus legendum, in quo potest omnis nostra assertio perdoceri. Nec enim egredi possumus limitem istius mandati, quod nobis patres vel fratres nostri universalis concilii Ecclesiae catholicae, hic apud Carthaginem constituti mandarunt.
Et alia manu:
Recognovi
.
47.
Emeritus episcopus dixit:
Fidei causa est, quae et sine mandato ipso iure agi potest. Neque enim alibi oculos habet Deus, aut deseruit coelum ne intendat causam suam. Quid est quod de mandato, vel de obligatione mandati, de subscriptione, de modo, de formulis, quaeritur? Quid est quod in hac causa quasi aut refragantis, aut non mandati iudicialis sponsio arbitrium flagitat: cum singuli quique propriam causam, et salutis suae negotium gerant, superfluumque sit caeterorum mandatum, cum in uno constet Ecclesiae tota persona? Advertat, vir nobilis, integritas tua, quam in ista sede iam quodam lumine coruscare cognoscimus, veritatem ita praesidere debere, ut si forensis altercatio iurisque conflictus in medio mittitur, proponatur: sin autem simplex illa veritas qua datur vita, qua renascitur saeculum, qua liberatus est mundus, in hoc iudicio spiritali altercatione conquiritur, quaeso, vir sublimis, utrumque proponant et de utroque unum eligant. Aut enim merita iuris omittere non possunt, praescriptionemque causarum; aut si de illis sacratissimis legibus, quibus communis reverentia est adhibenda (f. pendemus), patientia ipsas magis amplectar et teneam, et quasi coelestis arae pontificatum adorem semper ac venerer, ut et tibi integro cognitori secundum institutum mentis tuae morisque ordinem certa sit causa iudicandi, nec fluctuet iudicium tuum, de quo est Deus et populus iudicaturus.
Et alia manu:
Emeritus episcopus recognovi
.
48.
Fortunatianus episcopus Ecclesiae catholicae dixit:
Catholica Ecclesia quae toto sicut promissa est terrarum orbe, diffunditur, cum adversae parti semper de fide obtulisset et de actione quam nobis criminose obiiciunt, collationem, et scriptis publicis, et testimoniis multorum, et conventione magistratuum facilius edocebitur. Sed ut omni ex parte tuta sit ipsius collationis causa, confusa non facit multitudo. Deligant igitur praesentes fratres nostri quia volunt ex adverso sistentes aliquos sui ordinis primarios viros, quibus totam actionis summam committant, atque adstipulationem faciant praesentium gestorum; ut si forte in assertione eiusdem causae defecerint, in eorum persona qui huiusmodi negotium susceperint, absque cunctatione victos eos esse et recitatio demonstret actorum. Et ideo quia non opus est multifaria dilatione causam peragere, deligant personas secundum propositi edicti tenorem quae collationis causam suscipiant, ut omnibus semper probata veritas luce clarius demonstretur. Nam mandatum nihil iuris et cavillationis forensis habere, eius lectione, si pars adversa patiatur, facilius edocebitur.
Et alia manu:
Recognovi
.
49.
Marcellinus vir clarissimus tribunus et notarius dixit:
Prosecutionem tuam cum imperiali certum est concordare praecepto, quo constitutum est ut certus a singulis partibus numerus deligatur. Nam sive iuris, sive fidei causa tractatur, certae debent astare personae, ut quicquid actum fuerit, integrum robur obtineat.
50.
Fortunatianus episcopus Ecclesiae catholicae dixit:
Dignetur igitur spectabilitas tua mandatum susceptum officio tradere et recitari (iubere) ut ex eo tenore pars adversa quia dignatur ab hoc instructa valeat obiectis omnibus respondere, unde possit etiam clarescere nihil nos iure publico velle tergiversari.
Et alia manu:
Recognovi
.
51.
Marcellinus vir clarissimus tribunus et notarius dixit:
Professionem quam exspectabat sanctitas vestra evidenter accepit: patiatur ergo nunc recitari mandatum, salvo eo ut utraque pars me agnoscat imperialis praecepti formam custodire debere
. Fortunatianus episcopus Ecclesiae catholicae dixit:
Si iubet spectabilitas tua recitetur.
52.
Marcellinus vir clarissimus tribunus et notarius dixit:
Universa quae a partibus offeruntur, ut omnis amputetur ambago, ab officio recitentur.
53.
Petilianus episcopus dixit:
Sine praeiudicio nostro legat, salvo eo, quia haec causatio forensis est, non legalis. Nam uti mandato, his formulis praesumere, non est Ecclesiasticae consuetudinis, sed forensis ludi atque certaminis, et illius exercitii quod magis argumentis quam fide aliqua saepe subsistit. Proinde nobilitatis tuae spectabilitatisque censura, etiam atque etiam in hoc loco morari dignentur, ut edicant utrum lege divina causam agi velint, et ipsam disceptationem inter partes ventilari; an omnino legibus publicis uti velint: quoniam in utroque mihi plurima competunt; ut si a lege discesserit, episcopum se non esse demonstret; si vero legem tenuerit, tunc ei ut illi qui Christianus esse desiderat debeam respondere.
Et alia manu:
Petilianus episcopus recognovi
.
54.
Marcellinus vir clarissimus tribunus et notarius dixit:
Si nullo potestatis saecularis iudice residente inter episcopos tantum haec contentio tractaretur, tunc demum eorum erat arbitrii, et forsitam iusti, ut nihil publico velint iure tractari: me autem, cum legumlatores ii sint qui me iudicem delegerunt, a legibus certum est deviare non posse: quamvis professionem partis e diverso venientis apertissime susceperit sanctitas vestra, in qua id expressisse cognoscitur, quod vestra prosecutio postulavit. Unde mandatum per officium recitetur
.
55.
Petilianus episcopus dixit:
Legat
. Et alia manu:
Petilianus episcopus recognovi
. Romulus exceptor recitavit:
Post consulatum Varanis viri clarissimi, III kalendarum Iunuarum, mandatum factum in Ecclesia
.
Et cum recitaret, Adeodatus episcopus dixit:
Sine praeiudicio nostro recitet
.
Marcellinus vir clarissimus tribunus et notarius dixit:
Saepius interfatus sum, omnia integris responsionibus recitari
.
Romulus exceptor recitavit:
Mandatum factum in Ecclesia Carthaginensi ab universo concilio episcoporum catholicorum: praesidente Aurelio episcopo Ecclesiae Carthaginiensis, et Silvano primate Numidiae.
Quamvis causa Ecclesiae catholicae adversus omnes falsas criminationes, quibus eam usquequaque diffusam schismatici et haeretici per suas quasque regiones vel provincias vel divisi atque separati vaniloquis et sacrilegis insectantur erroribus, satis superque divinis testimoniis defendatur; in Africa vero adversus Donatistas etiam ecclesiasticis atque imperiali iudicio, sicut oportebat vel necesse fuerat, terminata sit: tamen quia idipsum hominibus qui ista nesciunt quo eos ad aeternam salutem christianae caritatis acquiramus, instantius manifestandum atque declarandum est; placuit nobis ex Dei Domini voluntate in hanc Carthaginensis civitatis convenire ecclesiam, et eligere idoneos fratres collegasque nostros, ad gerendam huius causae defensionem, qui crimina falsissima Ecclesiae catholicae, quae toto, sicut de illa divina testantur eloquia, terrarum orbe diffunditur, a parte Donati obiecta redarguant.
Ecclesia quippe Christi, sanctis patribus nostris Abrahae, Isaac et Iacob, et populis omnibus per imitationem fidei posteris et filiis eorum, ita divina et veridica voce promissa est, ut nulla humana et maledica possit voce convinci. Ad Abraham namque ita locutus est Deus:
Per me iuravi, dicit Dominus, propter quod fecisti verbum hoc, et non pepercisti filio tuo amantissimo propter me, nisi benedicens benedicam te, et implendo implebo semen tuum, tanquam stellas coeli, et tanquam arenam quae secus oram maris est; et haereditatem possidebit semen tuum civitates adversariorum, et benedicentur in semine tuo omnes gentes terrae, quia obaudisti vocem meam (Gen. XXII, 16-18).
Ad Isaac quoque ista de hac re verba sunt Domini:
Statuam iusiurandum meum quod iuravi Abraham patri tuo, et ampliabo semen tuum tanquam stellas coeli, et dabo tibi et semini tuo omnem terram hanc, et benedicentur in nomine tuo omnes gentes terrae, pro his quae obaudivit Abraham pater tuus meam vocem, et servavit praecepta mea et iustitias meas et legitima mea (Id. XXVI, 3-5).
Ad Iacob etiam loquens, hoc idem attestatione praeclarissima pollicetur:
Et erit semen tuum sicut arena terrae, et multiplicabitur supra mare et in africum et in aquilonem et ad orientem, et benedicentur in te omnes tribus terrae et in semine tuo (Id. XXVIII, 14).
Unde propheta Isaias his vocibus consonans, istam Ecclesiam in Spiritu sancto futuram praevidens, sic alloquitur:
Laetare, sterilis, quae non paris; erumpe et exclama, quae non parturis, quoniam multi filii desertae, magis quam eius quae habet virum. Dixit enim Dominus: Dilata locum tabernaculi tui, et aularum tuarum: fige palos, noli parcere, longos fac funiculos tuos, et palos tuos confirma; adhuc in dexteram et sinistram extenderis, et semen tuum gentes possidebit, et civitates desertas inhabitabis. Ne timeas, quoniam praevalebis: neque verearis quod detestabilis fueris; confusionem enim in aeternum oblivisceris, ignominiae viduitatis tuae non eris memor: quoniam ego Dominus qui facio te, Dominus nomen illi; et qui liberavit te Deus Israel, universae terrae vocabitur (Isai. LIV, 1-5).
Item alio loco:
Et patefaciet Dominus brachium suum sanctum in conspectu universarum gentium, et videbunt omnes gentes usque ad intima terrae salutem quae a Deo est (Id. LII, 10).
Item dicit:
Posui te in testamentum generis, in lucem gentibus, ut sit salus usque in fines terrae (Id. XLIX, 6).
Malachias etiam propheta praevidens sacrificium primi populi cessaturum, et toto orbe terrarum, id est, a solis ortu usque ad occasum, aeternum sacrificium glorificato in gentibus nomine Domini celebrandum, ita loquitur ad Iudaeos:
Non est mihi voluntas in vobis, dicit Dominus omnipotens, et sacrificium non accipiam de manibus vestris: quoniam ab ortu solis usque ad occasum clarificatum est nomen meum in gentibus, et in omni loco incensum offertur nomini meo, et sacrificium mundum; quoniam magnum est nomen meum in gentibus, dicit Dominus omnipotens (Malach. I, 10, 11).
Ieremias quoque gentes ab extremo terrae venturas ad Dominum, damnatis simulacrorum superstitionibus, sic praedicit:
Domine, virtus mea et adiutorium meum et refugium meum in die malorum; ad te gentes venient ab extremo terrae, et dicent: Quam falsa possederunt patres nostri idola, et non est in eis utilitas (Ierem. XVI, 19).
Quia vero non in unum aliquem terrae locum ex aliis locis ad Deum gentes venturas esse praedictum est, sed in locis suis eum adoraturas, in quem damnatis simulacris fuerant crediturae, sic Sophonias propheta testatur:
Praevalebit Dominus adversus eos, et disperdet omnes deos gentium terrae, et adorabunt eum unusquisque de loco suo omnes insulae gentium (Sophon. II, 11).
His atque aliis multo pluribus testimoniis Legis et Prophetarum asserentibus Ecclesiam toto terrarum orbe diffundi, Psalmi etiam divini ita concinunt:
Dominus dixit ad me: Filius meus es tu, ego hodie genui te. Postula a me, et dabo tibi gentes haereditatem tuam, et possessionem tuam terminos terrae (Psal. II, 7, 8).
Item in alio psalmo de Domino Christo in figura Salomonis:
Dominabitur a mari usque ad mare, et a flumine usque ad terminos finis terrae. Coram illo decident Aethiopes, et inimici eius terram lingent. Reges Tharsis et insulae munera offerent, reges Arabum et Saba dona adducent; et adorabunt eum omnes reges terrae, omnes gentes servient illi (Psal. LXXI, 8-11).
Item in alio psalmo
: Deus deorum Dominus locutus est, et vocavit terram a solis ortu usque ad occasum: ex Sion species decoris eius (Psal. XLIX, 1, 2).
Propterea ipse quoque Dominus Iesus, qui locutus fuerat ante per ora Prophetarum, posteaquam resurrexit a mortuis, iam per os proprium sic promisit Ecclesiam:
Oportebat,
inquit
, impleri omnia quae scripta sunt in Lege, et Prophetis, et Psalmis de me. Tunc aperuit illis sensum, ut intelligerent Scripturas, et dixit eis: Quia sic scriptum est, et sic oportebat Christum pati, et resurgere a mortuis tertia die, et praedicari in nomine eius poenitentiam et remissionem peccatorum per omnes gentes, incipientibus ab Ierusalem (Luc. XXIV, 44-47),
tanquam illud testimonium Psalmi, quod recentissimum posuimus, verbis aliis exponeret. Nam quod ibi positum est:
vocavit terram a solis ortu usque ad occasum,
hoc Dominus ait,
per omnes gentes
, et quod ibi positum est:
ex Sion species decoris eius
, hoc Dominus ait
: incipientibus ab Ierusalem.
Quis enim nesciat Sion et Ierusalem unam esse civitatem, unde coepit passio et resurrectio Domini Iesu Christi per orbem terrarum populis mundandis atque salvandis illustrissimo praeconio praedicari? Proinde et ascensurus in coelum, providens unde fuissent carnales homines pro suis divisionibus et separationibus litigaturi, cum quaesiissent discipuli audire ab eo aliquid de fine saeculi:
Non est
, inquit,
vestrum scire tempora quae Pater posuit in sua potestate; sed accipietis virtutem Spiritus sancti, et eritis mihi testes in Ierusalem et in totam Iudaeam et Samariam, et usque in totam terram (Act. I, 7, 8).
Hanc auctoritatem magisterii coelestis secuti Apostoli Ecclesiam commendant in toto mundo fructificantem atque crescentem
(Coloss. I, 6)
: et ne se in partes membra Christi per hominum nomina dividant, ita carnales, qui iam hoc facere coeperant, Apostolus alloquitur:
Obsecro vos, fratres, per nomen Domini nostri Iesu Christi, ut idipsum dicatis omnes, et non sint in vobis schismata, sitis autem perfecti in eodem sensu et in eadem sententia. Nuntiatum enim est mihi, fratres, ab his qui sunt Chloes, quia contentiones sunt in vobis, et unusquisque vestrum dicit, Ego quidem sum Pauli; ego autem Apollo; ego vero Cephae; ego autem Christi. Divisus est Christus? Numquid Paulus pro vobis crucifixus est? aut in nomine Pauli estis baptizati (I Cor. I, 10 13) ?
Unde et istos, contra quorum errorem et pro quorum salute nomine Christi elegimus qui eorum criminationibus falsis vanisque respondeant, in Sacramentis Christi fratres nostros agnoscimus, nec eorum detestamur perversitatem, sed ipsa Christi Sacramenta in eis approbamus, et rescindere non audemus. Meminimus enim per prophetam esse praeceptum:
Audite, qui pavetis, verbum Domini, dicite, Fratres nostri estis, his qui vos oderunt, et qui vos detestantur; ut nomen Domini honorificetur; et appareat illis in iucunditate (Isai. LXVI, 5, sec. LXX).
Iam quod sequitur, ipsi sibi salubriter dicant, vel a Propheta potius quam a nobis hoc audiant. Nos leviora dicimus, ut pacem potius cum correctis, quam litem cum perversis habeamus. Fratres nostros esse dicimus, ut nomen Domini honorificetur; qui ideo nos oderunt et detestantur, et esse fratres nostros negant, quia nomen hominum ab eis magis quam Domini honorificatur.
Ac per hoc fratres et coepiscopi nostri, quos ad eorum criminationes redarguendas elegimus, in hac Collatione quae cum eis habenda est, Ecclesiam sanctam adversus eorum obiecta defendant. Dicunt enim quod haec Ecclesia, quam in Lege et Prophetis et Psalmis accepimus praenuntiatam, opera Salvatoris expressam et sanguine redemptam, Apostolorum laboribus disseminatam atque plantatam,
incipientibus ab Ierusalem,
ubi in centum viginti animas simul congregatas sanctus Spiritus venit, eosque in quos venit linguis omnibus
gentium loqui faciens, evidentissimo signo docuit Ecclesiam per omnes gentes futuram, et linguis omnium gentium locuturam: hanc ergo Ecclesiam, quae isto modo, ut praedictum et impletum est, ab Ierusalem sumpsit exordium, atque inde se in Iudaeam et Samariam aliasque orbis terrae partes Apostolorum praedicatione diffudit, in quorum Litteris atque Actibus civitates et provincias invenimus longe lateque distentas, in
quas eam
suis speciosis pedibus
invexerunt, unde et in Africam cresceret; hanc, ut diximus, Ecclesiam dicunt isti, contra quorum errorem collegis nostris Collationem defensionemque mandamus, Caeciliani episcopi quondam Carthaginensis Ecclesiae et sociorum eius nescio quibus peccatis periisse pollutam, atque in parte Donati eius reliquias remansisse. Hanc vanam et sacrilegam criminationem hi, quibus mandamus, ita redarguant et refellant, ut primitus Ecclesiae causam a causa quorumdam hominum distinguant atque discernant. Quoniam Ecclesia permixtos malos habitura praedicta est, quousque messis tempore a tritico zizania segregentur, vel a frumentis palea ventilata discedat, vel oves ad dexteram, haedi ad sinistram, qui nunc eisdem pascuis permixti sunt, segregentur; vel mali pisces a bonis, qui nunc intra eadem retia simul trahuntur ad littus, in eodem littore, hoc est in fine saeculi, dirimantur. Homines autem quilibet in Ecclesia, si boni sunt, triticum vel frumenta eius sunt, oves eius sunt, pisces eius boni sunt: sin autem mali sunt, zizania, palea, haedi, pisces mali eius sunt. Non ergo propter eos tota messis, tota area, grex totus, piscatio tota damnata est: ne cum ante tempus audemus quasi de malis temere iudicare, et aliis aliorum obiectare peccata, bonos propter malos sacrilega separatione deseramus; cum potius malos propter bonos pia unitate tolerare debeamus. Urgendi ergo sunt isti harum evangelicarum similitudinum, et tam perspicuae veritatis inimici, ut doceant quod intendunt, ac prius ostendant, si valuerint, quomodo Ecclesia, quam incipientem ab Ierusalem in Scripturis sanctis per propinqua et longinqua fructificantem atque crescentem accepimus et tenemus, quorumlibet quos accusant contagione perierit, et in Donati parte remanserit.
Si enim hoc fieri potuisse monstraverint, tunc utique ad causam Ecclesiae pertinebit, aliam fortasse suscipere atque discutere quaestionem: utrum Caecilianus eiusque collegae vel tales
fuerint quales ab istis fuisse dicuntur, vel sic
innotescere potuerint christianae quae
iam tunc erat unitati usquequaque diffusae, ut eam usque ad ultimas terras ipsius notionis contagione macularent et perderent. Fatentur quippe etiam ipsi neminem peccatis alienis maculari posse quae ignorat. Unde si demonstrare voluerint, tam latam per tantas terras communionem gentium christianarum peccatis Caeciliani et sociorum eius contaminari ac perire potuisse; non sufficit ut ostendant, tales eos fuisse quales accusando criminantur, nisi etiam ostendant vera crimina eorum omnibus innotuisse, quos ipsa contagione periisse contendunt.
Si autem non potuerint demonstrare, catholicam Ecclesiam per omnes gentes, in quibus eam divina commendant eloquia, ullis alienis peccatis destrui potuisse; sequestrata paululum causa Caeciliani et eorum quos cum illo accusandos esse putaverunt, quae ad Ecclesiae causam omnino non pertinet, quoniam etsi mala fuisset, eam contaminare non posset; quod nos dicimus ad eorum crimina repellenda ab eis quibus officium defensionis huius imponimus, evidentissime et exemplis cumulatius ostendatur, id est, Ecclesiam Christi nullorum malorum usque in finem sibimet permixtorum, non solum ignotorum, verum etiam cognitorum, quasi corruptione pestifera posse inquinari atque deleri, primum exemplis propheticis, qui populum peccatorem et Deum multis exsecrabilibus abominationibus offendentem tam severis vocibus arguebant, et flagellis correptionis duros atque indomitos animos usque ad inimicitias adversum se horribiles excitabant, nec tamen se ab eo populo, in quo utique etiam boni inter malos erant, corporali discrimine dividebant, melius iudicantes per patientiam ferre malos, quam per calumniam relinquere bonos.
Ipse Dominus Iesus Christus exemplum singulare patientiae traditorem suum, utique pessimum, non solum cognitum in discipulorum
numero pertulit
,
verum etiam praecognitum in discipulorum numerum assumpsit. Dixit etiam discipulis suis:
Et vos mundi estis, sed non omnes (Ioan. XIII, 10
): ut eo modo scirent munditiam suam aliena immunditia non posse sordescere. Apostolorum temporibus testis est apostolus Paulus, inter falsos fratres gemens
(II Cor. XI, 26),
et quosdam per invidiam, quod utique vitium diabolicum est, Christum annuntiantes in Epistola sua notans
(Philipp. I, 15),
quemadmodum boni malos, propter unitatem Christi pietate sollicita conservandam, sine ulla sua perditione in Sacramentorum communione tolerabant, a quorum malitia longe abhorrebant. Post Apostolos etiam episcopi boni, quemadmodum propter unitatem Christi, non solum quoslibet laicos, verum etiam coepiscopos toleraverunt malos, testes sunt litterae martyris Cypriani, ubi gemit avaritiam quorumdam collegarum usque ad crudelitatem fenoris, rapinasque fundorum; nec tamen malorum contagione factus est talis, sed bonorum dilectione pertulit tales; non tantum id exemplo admonens, verum etiam praecepto instruens. Nam in quadam epistola sua dicit:
Et si videntur in Ecclesia esse zizania, non tamen impediri debet aut fides aut caritas nostra; ut quoniam esse zizania in Ecclesia cernimus, ipsi de Ecclesia recedamus (Epist. ad Maximum, nunc 54).
Ipsorum etiam qui huic veritati adversantur iudicio probandum est, quam sit hoc verum; qui cum Maximianum damnassent merito sacrilegi schismatis, sociis eius qui cum illo ab istis foras exierant, seque ab eorum communione separaverant, dilationem ad redeundum dederunt, dicentes eos illius sacrilegi surculi plantariis non esse pollutos
[Bagaiensis concilii sententia.].
Quod quidem cum omnes unius schismatis societas connexos teneret, quemadmodum recte dici potuerit non invenimus. Sed tamen vel sero hinc intelligere cogantur, multo potius in unitate catholica malos bonis tanquam paleam frumentis obesse non posse, si in concisione schismatica, ubi palea sola est, putatus est Maximianus eiusdem concisionis suae socios, tantum quia ordinationi [0826] eius praesentes non fuerunt, non potuisse maculare: et videant quam inconsiderate dicant, Caecilianum, qualiscumque ille fuerit, et eius quoscumque collegas, in tot longinquis gentibus unitatem christianam perdere potuisse; cum Maximianum arbitrentur nec Afros participes sui schismatis perdidisse. Sic apparebit, ad Ecclesiae causam cuius iniungimus defensionem, non pertinere Caeciliani causam, qualemlibet habeat quaestionem.
Quod autem accusant Baptismum nostrum, vel potius Baptismum Christi, quem habemus et ministramus, eumque in eis quos deceperint ingemiscendo errore rescindunt, sic ferendum est, quemadmodum ipsa Ecclesia cuius donum est. Non enim audebunt amplius Baptismum accusare quem damus, si ab eorum criminibus Ecclesia purgabitur quam tenemus. Sed si illud, ut assolent, obiiciendum putaverint, quod Baptismum Christi etiam foris a nostra communione traditum agnoscimus potius quam improbamus, nec rescindere audemus: respondeatur eis quantiscumque rationibus et testimoniis responderi potuerit, divina Ecclesiae dona et apud fures vel usurpatores vel etiam raptores inventa, agnoscenda esse potius quam neganda. Nam sicut Apostolus de quibusdam dicit, quia
veritatem in iniquitate detinent (Rom. I, 18):
ita omnes qui extra Ecclesiam Christi habent vel ministrant Baptismum Christi, veritatem Sacramenti divini in iniquitate detinent erroris humani; unde humana iniquitate correcta, non est veritas divina violanda. Qui autem putant negandum esse Baptismum Christi, quia eum et haeretici tradunt; possunt putare negandum esse etiam ipsum Christum, quia eum et daemones confitentur. Et ideo ad Ecclesiam venire debent, qui extra eius communionem Baptismum eius habent; non ut quod deerat adsit, sed ut quod inerat prosit.
Neque putandum est illos hinc iam diuturnum habituros esse conflictum; quandoquidem etiam de hac re suo iudicio et exemplo poterunt admoneri. Baptismum quippe Christi extra suam communionem in Maximiani schismate datum, in eis quos inde cum illis quos damnaverant susceperunt, agnoscere quam rescindere maluerunt. Proinde et illud quod non recte intelligentes solent dicere:
Ne communices peccatis alienis (I Tim. V, 22)
(neque enim hoc corporum segregatione, sed morum dissimilitudine faciendum est); in eis coguntur attendere quemadmodum intelligendum sit, quos cum Maximiano damnato sacramenta communicantes impollutos fuisse dixerunt. Et quod de Baptismo solent accipere, quod dictum est:
Qui baptizatur a mortuo (Eccli. XXXIV, 30),
et caetera huiusmodi, in eis ipsis nosse coguntur quomodo accipienda sint, quando ab illis, quos cum damnarent mortuos esse dixerunt, Baptismum in schismate datum improbare atque iterare non ausi sunt. Et quod nobis obiicere consueverunt, quod ad eos corrigendos pro unitate Christi apud terrenas potestates aliquid agere cogimur, in ipsis identidem Maximianistis compellendi sunt approbare, quos cum apud iudices terrenos tanquam schismaticos suos vel haereticos accusarent, ut de basilicis pellerent, etiam Bagaiense concilium, quo eos damnaverunt, aliquoties allegarunt. Quae omnia ideo dicenda sunt, ut et suo iudicio commoneantur dissensionem tandem deponere, et consumpta vel abiecta falsarum et vanarum animositate criminationum, diligere catholicam pacem, amplecti individuam caritatem, sine qua nullus hominum bonus esse poterit, quidquid boni aliud habere potuerit.
Quibus peractis, nec ipsam Caeciliani causam volumus deserant; sed eam non tanquam Ecclesiae matris, sed tanquam episcopi fratris suscipiant; nec sic ut iterum discutiatur finienda, sed ut demonstretur iam olim esse finita ecclesiasticis et publicis documentis: quorum nonnulla sufficient, si eis cum a nobis proferuntur fidem habere voluerint; et si noluerint ea poterunt archivis etiam contestantibus declarari, quibus appareat, et causam Caeciliani eos per Anulinum proconsulem ad imperatorem Constantinum accusando misisse, et eumdem imperatorem post ecclesiastica iudicia quibus Caecilianus fuerat absolutus, causam totam partibus praesentibus cognovisse, atque innocentem Caecilianum, illos autem calumniosissimos iudicasse. Felicis quoque Aptugnensis ordinatoris Caeciliani innocentiam, Aeliano proconsule ex praecepto eiusdem imperatoris cognoscente claruisse, quem malorum fontem in concilio suo ipsi dixerunt. Quaecumque autem crimina quibuslibet collegis nostris, non iam more conferentium vel disputantium, sed maledicentium et litigantium, obiicienda putaverint; respondendum est eis, nec eorum causas ad Ecclesiae causam quam nunc defendendam iniungimus pertinere, nec ipsas tamen eis discutiendas auferri, sed pro temporis quod nunc instat necessitate differri; ut cum Ecclesiae causam, quam nunc clementissimus Imperator cognoscendam et demonstrandam recenti praeceptione curavit, fuerit terminata, quaecumque quibuscumque nostris obiicienda arbitrantur, apud quos voluerint iudices et nostros et suos, cum iam catholicae unitati fuerint sociati, vel purgata monstrentur, vel convicta puniantur.
Haec eo modo quo conscripta sunt, et si quid uberius vel firmius eis Dominus dederit, exsequenda mandamus fratribus et coepiscopis nostris, Aurelio, Alypio, Augustino, Vincentio, Fortunato, Fortunatiano et Possidio. Quod mandatum se suscepisse testantur subscriptionibus suis, sicut nos mandasse testamur subscriptionibus nostris, ratum habituri quidquid adiuvante Domino in hac defensione peregerint. His autem adiungimus, cum quibus ubi opus fuerit consilium habeant, Novatum, Florentium, Maurentium, Priscum, Serenianum, Bonifacium, et Scillatium. Ad custodiendam vero conscriptionem gestorum, Deuterium, Leonem, Asterium, et Restitutum.
Quo recitato.
56.
Marcellinus vir clarissimus tribunus et notarius dixit:
Quoniam ex recitatione mandati quod gestis praesentibus adhaerebit, claruit divina magis testimonia quam forensia vincula esse prolata, et edicti pariter mei tenorem fuisse servatum, in numero scilicet deligendo, et imperialis constitutionis formam nihilominus custoditam: ideoque, quoniam iustitiae ordo hoc postulat, etiam subscriptiones omnium recitentur.
57.
Romulus exceptor recitavit:
Aurelius episcopus Ecclesiae catholicae Carthaginensis Carthagini constitutus praesente viro clarissimo tribuno et notario Marcellino hoc mandatum suscepi et subscripsi.
Item alia manu:
Silvanus primae sedis provinciae Numidiae praesente viro clarissimo Marcellino tribuno et notario Carthagini constitutus mandato a nobis facto consensi et subscripsi
. Item alia manu:
Valentinus episcopus Ecclesiae Vaianensis Carthagini constitutus, praesente viro clarissimo Marcellino tribuno et notario mandavi et subscripsi
. Et reliquae subscriptiones quorum nomina mandato continentur.
58.
Marcellinus vir clarissimus tribunus et notarius dixit:
Has quoque subscriptiones cum mandato gesta suscipient
. Et adiecit:
Numerus etiam subscribentium designetur
. Martialis exceptor dixit:
Ducenti sexaginta sex sunt
.
59.
Petilianus episcopus dixit:
Ubi sunt qui mandaverint?
Et alia manu:
Petilianus episcopus recognovi
.
60.
Aurelius episcopus Ecclesiae catholicae dixit:
Opus est hoc, eligant de suis septem, et eant ubi constituti sunt in ecclesia, et videant illos
. Et alia manu:
Recognovi
.
61.
Petilianus episcopus dixit:
Subtilis argumenti res est, ut iudicem facerent testem. Potuerunt etenim etiam quoscumque clericos minoris loci apponere nominibus suis, et fingere illum honorem esse quem apud se summum existimant, cum hinc potissimum dubitetur. Proinde veniant in iudicium notarii a nobis singuli cognoscantur. Veremur etenim argumenta saepe diutius requisita, quae in perniciem simplicitatis nostrae quotidie machinantur. Haec igitur prima res est, de qua per notariam nostram sublimitati tuae intimare curavimus, neque cessavimus ut de numero primo nostro constaret, quem esse parvulum semper imperialibus auribus mentiuntur: quidquid enim contra nos semper elicitur, quasi contra paucissimos impetratur. Et alia manu: Petilianus episcopus recognovi.
62.
Marcellinus vir clarissimus tribunus et notarius dixit:
Falsi crimen nec obiicere condecet sacerdotem, nec committere potuisse credendum est. Illud autem est quod per vestram venerabilitatem scire desidero, utrum omnes episcopos contra quos vestra pergit intentio, quorum etiam subscriptio recitata est, possitis agnoscere.
63.
Petilianus episcopus dixit:
Singuli quique sedium nostrarum adversarios facile possumus agnoscere. Sane non falsum obiecimus, sed diligentiae maximae est quod volumus et probare
. Et alia manu:
Petilianus episcopus recognovi
.
64.
Marcellinus vir clarissimus tribunus et notarius dixit:
Hoc magis de vestra iudico sanctitate, diligentiae potius esse quam ullius obiecti criminis, quod in prosecutione dicendum esse credidit sanctitas tua. Sed illud quaero, utrum in omnibus locis et civitatibus utriusque partis bini esse possint episcopi; sic enim possunt se alterutrum plene cognoscere
.
65.
Petilianus episcopus dixit:
Sapientissime ac praescie omnia praevidisti, vir nobilis; nam in plebe mea, id est, civitate Constantinensi, adversarium habeo Fortunatum. In medio autem dioecesis meae, nunc institutum habeo, imo ipsi habent, nomine Delphinum. Pervidet iam hinc praestantia tua, duos in unius plebe fuisse imaginarie constitutos, ut et numerum augeant, et tamen plebium numerus non idem sit, qui sit illarum scilicet personarum. Et hoc argumenti est maximi, ut videantur nos hoc genere superare, si duo contra unum sint constituti vel tres. Nam etiam in plebe praesentis sanctissimi collegae ac fratris mei Adeodati, id est, in civitate Milevitana, ita commissa res est, ut unum ibidem habeat adversarium, alterum in Tuccensi civitate, quae ad huius scilicet plebem antiquitus pertinet, et ante biennium esse videtur constitutus; tertius vero sit in loco qui dicitur Ceramussa. Ergo cum unus sit civitatis Milevitanae episcopus a partibus nostris, tres videntur ab his constituti fuisse, ut illorum numerus augeretur, aut fortassis excederet numerum veritatis. Requirendum est igitur quando auctus sit illorum numerus, quam originem habuerit, utrum hoc novitas fecerit, an dederit antiquitas, utrum, ut ita dixerim, contra vetustatem canam, vitium hoc fuerit novitatis
. Et alia manu:
Petilianus episcopus recognovi
.
66.
Fortunatianus episcopus Ecclesiae catholicae dixit:
Multiloquio Ecclesiae causam agi non debere perspicit mecum tuae dignationis sensus, optime cognitorum.
Et cum diceret - et, alia manu:
Recognovi
-.
67.
Petilianus episcopus dixit:
Plus scripsisti quam dixi
. Et alia manu:
Petilianus episcopus recognovi
.
68.
Fortunatianus episcopus Ecclesiae catholicae dixit:
Verum vir gravissimus Petilianus cum ante paululum Ecclesiae causam divinis Scripturis firmandam esse professus fuerit; atque eam divinis testimoniis quaeri debere constituerit, nunc eum per diversa vagari in personis ordinatorum, prosecutione eius ostenditur. Atque ideo, ne illi similes videamur, decreti tenorem accepit sublimitas tua; et quid Patrum statuta voluerint, eius lectione monstratum est. Convenit praesentes, moratoriis omnibus actionibus repulsis atque prostratis, eligere nunc ex parte sua idoneos qui possint institutae causae praestare rationem, omniumque consensum his actis depromere, ut, dilucescente veritate, nulli possit esse ambiguum. Siquidem confirmatis personis nulla pars audebit dicere, sententiam non posse (nec) debere consistere, quandoquidem eorum consensus actis fuerit depromptus; et ideo aut subscriptionibus quae gerimus se doceant confirmare, aut consensum suum singuli patefaciant, ut actio Ecclesiae possit suo ordine inchoari
. Et alia manu:
Recognovi
.
69.
Marcellinus vir clarissimus tribunus et notarius dixit:
De incompetenter ordinatis quos Petilianus vir sanctissimus comprehendit, me certum est qui ad aliam partem principali auctoritate iudex videor constitutus, non posse cognoscere. Superest ut, si numerum episcoporum qui ab officio intra hanc splendidam Carthaginem constitutus est verum esse credit venerabilitas tua, iam nunc intimare dignetur
.
70.
Petilianus episcopus dixit:
Non intellexit e diverso consistens, quid fuerim prosecutus, nam cum de numero mandantium nunc agatur, diligentiae meae maxime fuit requirere, ubi sunt illi qui praesentibus mandaverunt: deinde constare non ab re est, quod sum in tuo iudicio, vir nobilis, prosecutus. Quoniam igitur et iacturam fecerunt earum rerum quas forensibus cancellis ac legibus uti potuerant, et recitaverunt mandatum quod non magis forense sit, sed legale, hinc agnosco debere me illis lege divina competenter respondere. Sed, ut prius de mandatorum numero constet, et de partibus meis quanti mandaverint vel quanti sint mandaturi, id primum peto de nobilitate tua, ut superfluum non sit, de numero utriusque partis ferre debere iudicium celsitudinem tuam
. Et alia manu:
Petilianus episcopus recognovi
.
71.
Marcellinus vir clarissimus tribunus et notarius dixit:
Evitandae quidem multitudinis causa ad hunc locum de quorum numero dubitatur, minime convenisse dicuntur, praesertim cum suffecerit eos praesentibus omne delegasse negotium; sed si quid super hac parte dubitationis affertur, iudiciis intimetur
.
72.
Aurelius episcopus Ecclesiae catholicae Carthaginensis dixit:
Nos evitamus tumultum; idcirco non venerunt; sed mandatum firmissimum est, quod lectum est nobilitati tuae. Si de numero dubitatur, eant provinciales ad Mauros, eant provinciales ad Numidas, eant provinciales ad Byzacenos, eant quoque ad Tripolitanos, eant ad provinciae proconsularis, qui praesentes sunt ex numero ipsorum, et cognoscant nostros qui huic mandato subscripserunt
. Et alia manu:
Recognovi
.
73.
Marcellinus vir clarissimus tribunus et notarius dixit:
Non patiar rem superfluam longa partium obluctatione differri, unde veniant universi.
74.
Aurelius episcopus Ecclesiae catholicae dixit:
Quid opus est turbis? Et nos in civitate diu versati sumus, et nostri collegae. Ii quoque in civitate, ut dicunt, non hodie, sed aliquantis diebus demorali sunt. Legantur subscriptiones, et de cuius nomine dubitant, ipse veniat
. Et alia manu:
Recognovi
.
75.
Marcellinus vir clarissimus tribunus et notarius dixit:
In uno loco sunt omnes, aut id non potest liquido designari?
76.
Aurelius episcopus Ecclesiae catholicae dixit:
Nescimus. Postea quam mandavarunt quid opus erat ut concluderentur?
Et alia manu:
Recognovi
. Augustinus episcopus Ecclesiae catholicae dixit:
De quorum nomine dubitatur, ipsi veniant
. Et alia manu:
Recognovi
.
77.
Emeritus episcopus dixit:
Impugnat se actio, et ex una parte diversa contentio; unus prosequitur venire debere, alter nescire se utrum possint adesse. Concordent inter se sententiis suis, et arbitratu proprio atque secreto quid magis eligant, dicant. Opperimur enim pro meritis tuis quicquid isti dixerint, quod magis putaverint eligendum. Non enim nos falsitatis crimen obiecimus, sed hoc ipsum factum volumus iudiciis approbari. Melior est enim adstipulatio, quae praesentibus actis inditur, et veritatis fides instrumentorum veritate firmatur. Agitur enim res de qua quis negare poterit: Non mandavi, non interfui, nescio. Non enim ex me ista procedunt, sed ex ipsis potius qui ista confingunt. Habeant inter se consilium suum, arbitrioque suo definiant universa; ut si volunt in praesenti mandare, sicuti nos personas mandantium actis sublimitatis tuae nunc in praesenti insinuamus, habeant in compendio, tulerint de medio falsitatem, donamus illis universa quae potuerant de praeceptione depromi, ut sublimitatis tuae iudicio possit ex illorum et ex nostris partibus apparere, quod possit esse mandatum.
Et alia manu:
Emeritus episcopus recognovi
.
78.
Augustinus episcopus Ecclesiae catholicae dixit:
Tumultus ne fieret cavendum fuit, et hoc salubriter prudenterque providisti. Et quoniam metuendum est, ne, cum fuerit exorta aliqua perturbatio, nobis potius tribuatur, incertumque sit hominibus, a quorum parte potius exstiterit, nihil melius et tranquillius putamus decernere nobilitatem tuam, nisi ut recitatis omnibus nominibus, de quo dubitant, veniat
. Et alia manu:
Recognovi
.
79.
Marcellinus vir clarissimus tribunus et notarius dixit:
Accepistis professionem partis adversae. Quae competunt, peragantur.
80.
Emeritus episcopus dixit:
Patientia nobilitatis tuae intimumque secretum, quod omnibus monstras, cunctorum oculis patuit, teneo iudicii tui fidem, teneo testimonium. Pene iam peracto solis curriculo totus est transactus dies, et nullus adhuc exortus tumultus, cum tanta sacerdotum Dei multitudo consistat. Quis enim praeter eos quos iudicii veritas adesse praecepit; vel mutiendo inter se, vel balbo sermone respondit? Tacito linguae silentio exspectant veridici cognitoris integram severamque sententiam, et acclinibus, ut dixit, pene cervicibus, in teipsum toto ore pendentes, quid de Dei causa iudices sollicite rimantur. Nullus strepitus, sermo nullus, imo ad Deum continua oratio, et ad coelum privata vox. Unde hic tumultus publicus de privatis scurrilibusque sermonibus, quibus est facile strepere, aut ex ipso usu rixa quotidiana metus iudiciorum non timens, possit exurgere? Ad hoc Dei sacerdotes tot antistites, animae suae causam et fidei suae rationem audire cupientes, tumultu superfluo et quadam rixa turbantes, ad iudicii veritatem nolentes descendere, quaerunt immissam actionem turpissime perturbare.
Et alia manu:
Emeritus episcopus recognovi
.
81.
Augustinus episcopus Ecclesiae catholicae dixit:
Ad multa fratris mei videat nobilitas tua quam pauca respondeam. Quod si nobis voluerint respondere, causa tota cito forsitan peragetur; metuendum est, ne ideo non fiat tumultus ab hac turba quae praesens est, quia non hic est alia multitudo, in quam possit referri causatio.
Et alia manu:
Recognovi
.
82.
Emeritus episcopus dixit:
Confiteris illos cum tumultu esse venturos. Nam hic tumultus nec fuit nec erit a partibus nostris
. Et alia manu:
Emeritus episcopus recognovi
.
83.
Augustinus episcopus Ecclesiae caholicae dixit:
Non confiteor cum tumultu esse venturos; sed timeo ne ideo adhuc quiescat multitudo praesens, quia non est in quem referat si quid forte turbulenter exstiterit, dum utraque praesens fuerit multitudo. Petimus ut quod dictum est, fiat; de quocumque dubitatur, praesentetur
. Et alia manu:
Recognovi
.
84.
Adeodatus episcopus dixit:
Si in paucos tumultus fieri non potest, in plurimos fieri quemadmodum potest?
Et alia manu:
Recognovi
. Aurelius episcopus Ecclesiae catholicae dixit:
Iudica
. Et alia manu:
Recognovi
.
85.
Marcellinus vir clarissimus tribunus et notarius dixit:
Potest quidem sacerdotalis multitudo divinam considerans utrobique sententiam, etiam in quavis populositate praestare silentium, sed illud certum est, et ambigi nullatenus potest, paucitatem magis silentio posse praebere consensum. Unde ne superfluis immoremur, si de subscriptionibus aliqua est dubitatio, eos quos nec praesentes esse, nec subscribere potuisse credit sanctitas vestra, faciam ad iudicium mox venire, ut tandem aliquando confirmatis secundum imperiale praeceptum ex utraque parte personis, ad negotii merita veniatur
.
86.
Emeritus episcopus dixit:
Ex una parte diversae sententiae concordare debent. Aut enim hic esse suos dicunt, et adesse debebunt; aut si absentes esse profitentur, videat nobilitas tua quid de absentibus debeat iudicare.
Et alia manu:
Emeritus episcopus recognovi.
87.
Marcellinus vir clarissimus tribunus et notarius dixit:
Quod praesentes praesentibus mandaverunt, prosecutione spectabilitatis vestrae tenetur expressum, eo quod omnes qui subscripserunt, a vobis et a vestris omnibus facile possint agnosci. Unde cum subscriptiones per ordinem fuerint recitatae, de quo dubitatur, poterit mox venire.
88.
Adeodatus episcopus dixit:
Affero compendium diversae parti, ne tumultus posse fieri utrisque partibus praesentibus putent. In uno loco coepiscopi nostri consistant, ad alterum item locum suos faciant venire. Et cum recitata fuerint quaecumque loca, bini mittantur, quo possit omnis causatio, omnis tumultus amputari. Et alia manu: Adeodatus episcopus recognovi.
89.
Alypius episcopus Ecclesiae catholicae dixit:
Nova res nunc a diversa parte flagitatur. Nam nos obedientes edictalibus praeceptis, tot venimus quot fuerant edicto definiti. Sed quia et hoc non est negandum sollicitudini praesentium, quamquam de numero quaerere non sit nostrae praesentis actionis, tamen qui modo praesentes fratres nostri reperiri potuerunt, iube ut ingrediantur; si qui forte absentes fuerint, crastino eorum praesentiae tuis etiam obtutibus monstrabuntur, dum tamen ne ulla dilatio causae nascatur, sicut nos certi numero adsumus electi ab universali catholico concilio, etiam ipsi ad asserendum confirmati iam suscipiant omnem sarcinam causae, ut nulla dilatio quaestioni possit opponi.
Et alia manu:
Recognovi
.
90.
Adeodatus episcopus dixit:
Praecipe nobis mandatum eorumdem ostendi ubi subscripserunt, quod nunc lectum est ab officio
. Et alia manu: Adeodatus episcopus recognovi.
91.
Marcellinus vir clarissimus tribunus et notarius dixit:
Mandatum quod nunc ab officio recitatum est, in quo omnium subscriptiones continentur, postulantibus ostendatur.
92.
Petilianus episcopus dixit:
Magnam nobis sollicitudinem facit ista varietas: aut hodie repraesentent numerum eorum quos sibi dicunt mandasse quod agant, aut ipsi causam in crastinum distulerunt.
Et alia manu:
Petilianus episcopus recognovi.
93.
Alypius episcopus Ecclesiae catholicae dixit:
Non est dilata causa; hodie agenda est
. Et alia manu:
Recognovi
.
Augustinus episcopus dixit:
Actis offeratur
. Cumque, ab officio offeretur.
94.
Adeodatus episcopus dixit:
Hoc exspectavimus, hoc desideravimus, ut eadem gesta quibus subscripserunt in praesentiarum sint donec mandatores veniant
. Et alia manu:
Adeodatus episcopus recognovi
.
95.
Marcellinus vir clarissimus tribunus est notarius dixit:
Hoc necesse est ut fiat, ita ut, si sollicitudinis aliquid geritis, a vobis obsignata serventur.
96.
Petilianus episcopus dixit:
Illorum praesentia nobis necessaria est, non mandatum
. Et alia manu:
Petilianus episcopus recognovi
.
97.
Fortunatianus episcopus Ecclesiae catholicae dixit:
Iam postulavimus fratres et consacerdotes nostros intromitti debere, qui praesentes inveniri potuerunt. Praecipiat nobilitas tua, superfluum nodum amputari quaestionis, ut intromissi saltem vel obtutibus eorum fidem debitam ferant
. Et alia manu:
Recognovi
.
Marcellinus vir clarissimus tribunus et notarius dixit:
Hi venerabiles sacerdotes qui praesentes esse dicuntur, venire dignentur
. Et ingressis episcopis catholicis.
98.
Marcellinus vir clarissimus tribunus et notarius dixit:
In omni petitioni vestrae satisfactum esse cognosco
. Et adiecit:
Praesentes sunt episcopi quos ingredi voluistis; qui secundum imperialis praecepti formam et edicti tenorem, certum numerum ad peragendam causam elegisse noscuntur. Unde, ne qua ulterius possit esse dubitatio, vel forte confusio, singulis subscriptiones propriae relegantur, ut agnitis iisdem exire dignentur.
99.
Martialis exceptor ex mandato recitavit:
Aurelius episcopus Ecclesiae catholicae Carthaginensis Carthagini constitutus, praesente viro clarissimo tribuno et notario Marcellino, hoc mandatum suscepi et subscripsi
. Hoc modo omnes reliqui subscripserunt.
Item recitavit:
Silvanus episcopus Summensis Ecclesiae catholicae
. Idem dixit:
Praesto sum
.
Marcellinus vir clarissimus tribunus et notarius dixit:
Silvanus qui non suscepit collationem exeat
. Quo egresso idem recitavit:
Valentinus episcopus Ecclesiae Vaianensis
. Idem dixit:
Praesto sum
.
100.
Alypius episcopus Ecclesiae catholicae dixit:
Reddiderunt nos sollicitos, diligentiam nobis primitus ipsi incusserunt: quomodo nominantur nostri, sic etiam de ipsorum numero dubitamus.
Et alia manu:
Recognovi
.
101.
Marcellinus vir clarissimus tribunus et notarius dixit:
Ita fiet, consentit tamen pars diversa, ut simul agniti exeant.
102.
Aurelius episcopus Ecclesiae catholicae dixit:
Sed primo mandare habent et ipsi, ut appareat quia hic sunt
. Et alia manu:
Recognovi
.
103.
Marcellinus vir clarissimus tribunus et notarius dixit:
Ergo placet sanctitati vestrae, ut post impletum mandatum, exeant, etiam partis vestrae venerabiles viri episcopi, et inter paucos causa peragatur, et ad quod quaesitum est respondere dignemini
.
104.
Primianus episcopus Ecclesiae Carthaginensis dixit:
Cum et nos apud acta mandaverimus praesentes, eximus, damus locum actoribus: hic tamen in proximo erimus.
Et alia manu:
Primianus episcopus recognovi.
105.
Marcellinus vir clarissimus tribunus et notarius dixit:
Ergo vestrae quoque subscriptiones iudiciis intimentur, ut illorum quoque professiones praesentium requiruntur.
106.
Petilianus episcopus dixit:
Apud acta volunt mandare. Et alia manu: Petilianus recognovi.
107.
Marcellinus vir clarissimus tribunus et notarius dixit:
Apud quae acta sanctitas vestra se asserit mandaturam?
108.
Emeritus episcopus dixit:
In iudicio praestantiae tuae voluntas est nostra, si iubes ut gestis municipalibus hoc iudicio nobilitatis tuae finiatur.
Et alia manu:
Emeritus episcopus recognovi.
109.
Marcellinus vir clarissimus tribunus et notarius dixit:
Illud nunc est, quod a vestra sanctitate ad amputandas omnes ambages necessario postulatur, ut apertissime designetis utrum vobis epistola mandati cum subscriptionibus recitata sufficiat, an etiam ipsos quaeritis apud acta mandare
.
110.
Petilianus episcopus dixit:
Non ut profiteantur volumus, sed ut recognoscantur a nobis, qui mandasse dicuntur
. Et alia manu:
Ut suprascriptum.
111.
Marcellinus vir clarissimus tribunus et notarius dixit:
Ergo subscribentium nomina per ordinem recitentur.
112.
Honoratus exceptor recitavit:
Numidius episcopus Ecclesiae catholicae Maxulitanae
. Idem dixit:
Praesto sum.
Felix episcopus dixit:
Agnosco illum
.
Marcellinus vir clarissimus tribunus et notarius dixit:
Constat utrumque esse praesentem.
113.
Alypius episcopus Ecclesiae catholicae dixit:
Illorum etiam duorum qui iam exierunt compares prodeant.
Ipsi hoc exegerunt. Videantur ergo qui praesentes sunt, et qui absentes. Hoc volumus constet.
Et alia manu:
Recognovi
. Et accedente Adeodato episcopo.
114.
Marcellinus vir clarissimus tribunus et notarius dixit:
Cuius civitatis est vir venerabilis episcopus?
Adeodatus episcopus dixit:
Felix episcopus Zummensis, nostrae communionis, qui contra Silvanum agit, male habet
.
115.
Marcellinus vir clarissimus tribunus et notarius dixit:
Probabilis excusatio est
. Et adiecit:
Alius recitetur
.
Et recitavit:
Marinus episcopus Ecclesiae Taborensis.
Idem dixit:
Praesto sum
.
Victor episcopus civitatis, suprascriptae dixit:
Agnosco illum
.
116.
Marcellinus vir clarissimus tribunus et notarius dixit:
Utrorumque praesentiam gesta retinebunt
.
Itemque recitavit:
Aurelius episcopus Ecclesiae catholicae civitatis Magomaziensis
. Idem dixit:
Praesto sum
. Marcellinus vir clarissimus tribunus et notarius dixit:
Alius eiusdem civitatis episcopus veniat a parte diversa
. Salustius episcopus partis Donati civitatis suprascriptae dixit:
Agnosco illum
. Marcellinus vir clarissimus tribunus et notarius dixit:
Etiam hos constat esse praesentes
.
Item recitavit:
Victor episcopus Ecclesiae catholicae Libertinensis
. Idem dixit:
Praesto sum
. Ianuarius episcopus loci suprascripti dixit:
Agnosco illum.
Dioecesis mea est
. Victor episcopus Ecclesiae catholicae dixit:
Neminem illic habet.
Ianuarius episcopus partis Donati dixit:
Dioecesis mea est.
Victor episcopus Ecclesiae catholicae dixit:
Cum neminem illic habeat, neque ecclesiam, neque aliquem communicantem, frustra mentitur quod sit eius dioecesis
. Ianuarius episcopus dixit:
Communicarunt tibi ante vim tuam?
117.
Petilianus episcopus dixit:
In una plebe Ianuarii collegae nostri praesentis, in una dioecesi quatuor sunt constituti contra ipsum; ut numerus scilicet augeretur
.
118.
Alypius episcopus Ecclesiae catholicae dixit:
Quaeratur quot annorum episcopus sit.
119.
Petilianus episcopus dixit:
Quatuor estis contra unum.
120.
Marcellinus vir clarissimus tribunus et notarius dixit:
Haec ad praesentem omnino non pertinent actionem. Quae coepta sunt perlegantur
.
Item recitavit:
Optatus episcopus plebis Vesceritanae
. Idem dixit:
Praesto sum.
Fortunatus episcopus civitatis suprascriptae dixit:
Agnosco illum
.
Item recitavit:
Ianuarius episcopus plebis Tunusudensis.
Idem dixit:
Praesto sum.
Victorianus episcopus civitatis suprascriptae dixit:
Agnosco illum
.
Item recitavit:
Evangelus episcopus Ecclesiae Assuritanae
. Idem dixit:
Praesto sum
.
Petilianus episcopus dixit:
Noster ibi defunctus est ipse dicat
.
Item recitavit:
Latonius episcopus Ecclesiae plebis Tenitanae
. Idem dixit:
Praesto sum
.
Securus episcopus civitatis suprascriptae dixit:
Agnosco illum.
Item recitavit:
Aptus episcopus plebis Tigiensis
. Idem dixit:
Praesto sum.
Nec habui nec habemus episcopum Donatistam.
Primianus episcopus Carthaginensis dixit:
Non illic habemus
.
Item recitavit:
Assellicus episcopus Ecclesiae Tusuritanae
. Idem dixit:
Praesto sum
.
Aptus episcopus civitatis suprascriptae dixit:
Agnosco illum
.
Item recitavit:
Innocentius episcopus Ecclesiae Germaniensis
. Idem dixit:
Praesto sum, sed adversarium non habeo
.
Item recitavit:
Honoratus episcopus Matharensis Ecclesiae
. Idem dixit:
Praesto sum, sed non contra me habeo episcopum
.
Item recitavit:
Hilarusepiscopus Ecclesiae Bofetanae
. Idem dixit:
Praesto sum, sed non habeo mecum episcopum.
121.
Petilianus episcopus dixit:
Noster fuit
.
Alypius episcopus Ecclesiae catholicae dixit:
Et nos hoc cupimus ut illum imitemini
.
Item recitavit:
Secundus episcopus Ecclesiae Ruspitensis
. Idem dixit:
Praesto sum, sed non habeo contra me episcopum
.
Item recitavit:
Donatus episcopus Ecclesiae Amburensis
. Idem dixit:
Praesto sum.
Servatus episcopus civitatis suprascriptae dixit:
Agnosco illum
.
Item recitavit:
Cresconius episcopus Ecclesiae Tubiniensis
. Idem dixit:
Praesto sum
.
Protasius episcopus civitatis suprascriptae dixit:
Agnosco illum.
Item recitavit:
Restitutus episcopus plebis Novasinensis
. Idem dixit:
Praesto sum.
Felix episcopus civitatis suprascriptae dixit:
Agnosco illum
.
Item recitavit:
Cresconius episcopus Ecclesiae Cuiculitanae
. Idem dixit:
Praesto sum
.
Habui contra me episcopum: exivit de corpore.
Item recitavit:
Lucianus episcopus Ecclesiae Guirensis
. Idem dixit:
Praesto sum, sed alium contra me non habeo.
Item recitavit:
Tutus episcopus plebis Melzitanae
. Idem dixit:
Praesto sum. Sed alium contra me non habeo.
Item recitavit:
Donatianus episcopus Ecclesiae Teleptensis
Idem dixit:
Praesto sum
.
Bellicius episcopus civitatis suprascriptae dixit:
Agnosco illum.
Item recitavit:
Potentius episcopus plebis Bladiensis
. Idem dixit:
Praesto sum.
Adeodatus episcopus dixit:
Quem ibi nos habemus, oculos dolet, venire non potest.
Alypius episcopus Ecclesiae catholicae dixit:
Utrum hic sit Carthagini?
Item recitavit:
Maximianus episcopus plebis Turensis
. Idem dixit:
Praesto sum, sed non contra me habeo episcopum.
Adeodatus episcopus dixit:
Noster fuit
.
Item recitavit:
Datianus episcopus plebis Legensis
. Idem dixit:
Praesto sum, sed alium contra me non babeo
.
Item recitavit:
Urbicus episcopus plebis Tebestinae
. Idem dixit:
Praesto sum.
Perseverantius episcopus civitatis suprascriptae dixit:
Agnosco illum.
Item recitavit:
Aspidius episcopus plebis Tacaratensis
. Idem dixit:
Praesto sum.
Verissimus episcopus civitatis suprascriptae dixit:
Agnosco illum. Quatuor sunt in plebe mea, Datianus, Aspidius, Fortunatus et Octavianus.
Item recitavit:
Terentius episcopus Seleucianensis
. Idem dixit:
Praesto sum.
Mescianus episcopus (civitatis suprascriptae) dixit:
Agnosco illum
.
Item recitavit:
Servus Dei episcopus plebis Tubursicuburensis
. Idem dixit:
Praesto sum.
Donatus episcopus civitatis suprascriptae dixit:
Agnosco illum.
Item recitavit:
Dialogus episcopus Zamensis
. Idem dixit:
Praesto sum.
Montanus episcopus civitatis suprascriptae dixit:
Agnosco illum.
Item recitavit:
Urbicosus episcopus plebis Eguilguilitanae
. Idem dixit:
Praesto sum, sed Catholica est omnis ex vetustate.
Item recitavit:
Silvanus episcopus plebis Perdicensis
. Idem dixit:
Praesto sum.
Rogatus episcopus civitatis suprascriptae dixit:
Agnosco illum
.
Item recitavit:
Navigius episcopus Dydritanus
. Idem dixit:
Praesto sum.
Honoratus episcopus civitatis suprascriptae dixit:
Agnosco illum.
Item recitavit:
Romanus episcopus plebis Leptiminensis
. Idem dixit:
Praesto sum.
Victorinus episcopus civitatis suprascriptae dixit:
Agnosco illum.
Item recitavit:
Rufinus episcopus plevis Drusilianensis
. Idem dixit:
Praesto sum.
Restitutus episcopus civitatis suprascriptae dixit:
Agnosco illum.
Item recitavit:
Donatus episcopus Tisilitanus
. Idem dixit:
Praesto sum, sed non habeo contra me alium episcopum
.
Petilianus episcopus Donatista dixit:
Exivit de corpore
.
Item recitavit:
Gallus episcopus Ticensis
. Idem dixit:
Praesto sum.
Petilianus episcopus dixit:
Non venit, litteras misit.
Item recitavit:
Donatianus episcopus Montenus
. Idem dixit:
Praesto sum.
Petilianus episcopus dixit:
Aegrotat
.
Item recitavit:
Victorianus episcopus plebis Mustitanae
. Idem dixit:
Praesto sum.
Habeo Felicianum Mustitanum et Donatum Turensem contra me.
122.
Alypius episcopus Ecclesiae catholicae dixit:
De nomine Feliciani, utrum in communione sit Primiani
. Et alia manu:
Recognovi
.
123.
Petilianus episcopus dixit:
Quis tibi hoc mandavit, aut ex cuius persona hoc exigis? an vis tibi imponere personam eorum qui foris sunt?
Et alia manu:
Petilianus episcopus recognovi.
124.
Alypius episcopus Ecclesiae catholicae dixit:
Dictum sit ad postulata respondeat
. Et alia manu:
Recognovi
.
125.
Petilianus episcopus dixit:
Hoc iam internae actionis est
. Et alia manu:
Ut suprascriptum
.
126.
Marcellinus vir clarissimus tribunus et notarius dixit:
Nunc coeptus ordo teneatur. De his, si visum fuerit rationabile, postea requiretur
.
Item recitavit:
Victorianus episcopus plebis (Mustitanae) pro Pascasio episcopo plebis Anguiensium
. Idem Pascasius dixit:
Praesto sum, unitatem habeo.
Item recitavit:
Ferox episcopus plebis Macrianensis Maioris
. Idem dixit:
Praesto sum, unitatem habeo
. Pomponius episcopus loci suprascripti dixit:
Agnosco illum
.
Item recitavit:
Asmunius episcopus Tigualensis
. Idem dixit:
Praesto sum
.
In dioecese mea duo sunt, Gaianus et Privatus.
Gaianus episcopus loci suprascripti dixit:
Agnosco illum.
Alypius episcopus Ecclesiae catholicae dixit:
Animadvertit nobilitas tua etiam in nostrorum dioecesi eos ordinasse episcopos
. Et alia manu:
Recognovi
. Marcellinus vir clarissimus tribunus et notarius dixit:
Talia ab utrisque partibus constat obiect. Si haec vultis diligenter inquiri, ad hanc causam superfluo venisse noscemur.
Item recitavit:
Felix episcopus plebis Segermitensis
. Idem dixit:
Praesto sum
.
Restitutus episcopus loci suprascripti dixit:
Agnosco illum
.
Item recitavit
: Secundus episcopus plebis Magarmelitanae
. Idem dixit:
Praesto sum.
Felix episcopus loci suprascripti dixit:
Agnosco illum
.
Item recitavit:
Vincentianus episcopus plebis Feraditanae Maioris
. Idem dixit:
Praesto sum, unitatem habeo
.
Item recitavit:
Placentinus episcopus plevis Madaurensis
. Idem dixit:
Praesto sum
.
Donatus episcopus loci suprascripsit dixit:
Agnosco illum.
Item recitavit:
Rusticianus episcopus plebis Tabracensis
. Idem dixit:
Praesto sum
.
Clarentius episcopus loci suprascripti dixit:
Agnosco illum.
Item recitavit:
Octavianus episcopus plebis Ressianensis
. Idem dixit:
Praesto sum, unitatem habeo
.
Item recitavit:
Benenatus episcopus plebis Simmittensis.
Idem dixit:
Praesto sum, nec habeo alium, nec haereticos.
Petilianus episcopus dixit:
Exivit de corpore
.
Item recitavit:
Timianus episcopus plebis Utmensis
. Idem dixit:
Praesto sum.
Petilianus episcopus dixit:
Habet Felicem, sed absens est.
Item recitavit: Filolocius episcopus plebis Adrumetinae. Idem dixit:
Praesto sum
.
Victorinus episcopus civitatis suprascriptae dixit:
Agnosco illum.
Item recitavit:
Adeodatus episcopus plebis Belalitensis
. Idem dixit:
Praesto sum, non habeo nec episcopum, nec haereticos; unitatem habeo.
Item recitavit:
Felix episcopus plebis Visicensis
. Idem dixit:
Praesto sum, episcopum contra me non habeo.
Victor episcopus civitatis Taborensis dixit:
Proxime recessit; ego ibi intervenio
.
Item recitavit:
Victor episcopus plebis Iufitensis
. Idem dixit:
Praesto sum, unitatem habemus
.
Item recitavit:
Fuscinullus episcopus plebis Eliensis
. Idem dixit:
Praesto sum, non contra me habeo episcopum
.
Item recitavit:
Honorius episcopus plebis Cellensis
. Idem dixit:
Praesto sum
.
Castus episcopus (civitatis suprascriptae) dixit:
Agnosco illum.
Item recitavit:
Maximianus episcopus Aquensium Regiorum
. Idem dixit:
Praesto sum, in patria mea non habeo alium episcopum.
Item recitavit:
Antonius episcopus plebis Carpitanae
. Idem dixit:
Praesto sum
.
Veratianus episcopus dixit:
Agnosco illum.
Item recitavit:
Fortunatianus episcopus plebis Neapolitanae
. Idem dixit:
Praesto sum.
Ampelius episcopus civitatis suprascriptae dixit:
Agnosco illum.
Item recitavit:
Pannonius episcopus plebis Puppitanae
. Idem dixit:
Praesto sum.
Victorianus episcopus civitatis supradictae dixit:
Agnosco illum.
Item recitavit:
Ianuarianus episcopus plebis Tubulbacensis
. Idem dixit:
Praesto sum, unitas est Catholica, non contra me habeo episcopum in civitate mea.
Item recitavit:
Gratianus episcopus plebis Metensis
. Idem dixit:
Praesto sum.
Fortunatianus episcopus partis Donati civitatis suprascriptae dixit:
Agnosco illum
.
Item recitavit:
Victor episcopus plebis Bahannensis
. Idem dixit:
Praesto sum, unitatem habeo.
Item recitavit:
Quodvultdeus episcopus plebis Centuriensis
. Idem dixit:
Praesto sum
.
Cresconius episcopus partis Donati civitatis suprascriptae dixit:
Agnosco illum
.
Item recitavit:
Fortunatus episcopus plebis Capsensis
. Idem dixit:
Praesto sum.
Celer episcopus partis Donati civitatis suprascriptae dixit:
Agnosco illum
.
Item recitavit: Cresconius episcopus plebis Temonianensis. Idem dixit:
Praesto sum: ibi in eodem loco ubi ago non contra me habeo episcopum.
[Item recitavit]:
Montanus episcopus Ecclesiae catholicae Auguritanae
. Idem dixit:
Praesto sum, unitatem habeo.
Item recitavit:
Iocundus episcopus plebis Sufetulensis
. Idem dixit:
Praesto sum.
Titianus episcopus partis Donati civitatis suprascriptae dixit:
Agnosco illum.
Item recitavit:
Victor episcopus plebis Bartanensis
. Idem dixit:
Praesto sum.
Honorius episcopus partis Donati civitatis suprascriptae dixit:
In mala quae fecit mihi modo illum didici
.
Item recitavit:
Victor episcopus Cullitanus
. Idem dixit:
Praesto sum
.
Fidentius episcopus civitatis suprascriptae dixit:
Agnosco illum.
Item recitavit:
Palatinus episcopus Bosetensis
. Idem dixit:
Praesto sum.
Felix episcopus civitatis suprascriptae dixit:
Agnosco illum.
Item recitavit:
Quodvultdeus episcopus Girbitanus
. Idem dixit:
Praesto sum.
Evasius episcopus civitatis suprascriptae dixit:
Agnosco illum.
Item recitavit:
Silvamus episcopus Carianensis
. Idem dixit:
Praesto sum, unitas est illic.
Item recitavit:
Aemilianus episcopus Aggeritanus
. Idem dixit:
Praesto sum.
Candorius episcopus civitatis suprascriptae dixit:
Agnosco illum
.
Item recitavit:
Privatus episcopus plebis Usilensis
. Idem dixit:
Praesto sum, non contra me habeo episcopum. Presbyterum illic habeo
.
Item recitavit: Maius episcopus plebis Amudarsensis. Idem dixit: Praesto sum, in patria mea Catholica
est
.
Item recitavit:
Victor episcopus plebis Uvazensis
. Idem dixit:
Praesto sum.
Secundinus episcopus plebis suprascriptae dixit:
Agnosco illum.
Item recitavit:
Cresconius episcopus plebis Tituli
. Idem dixit:
Praesto sum.
Victor episcopus loci suprascripti dixit:
Agnosco illum.
Item recitavit:
Milicus episcopus plebis Tagamutensis
. Idem dixit:
Praesto sum; omnes Catholici sunt
.
Item recitavit:
Speratus episcopus plebis Ammederensis
. Idem dixit:
Praesto sum.
Crescentianus episcopus civitatis suprascriptae dixit:
Agnosco illum
.
Item recitavit:
Aurelius episcopus plebis Numnulitanae
. Idem dixit
Praesto sum, non habeo contra me episcopum.
Habetdeus diaconus episcopi Primiani Carthaginensis dixit:
Exivit de corpore
.
Item recitavit:
Venustus episcopus plebis Turudensis
. Idem dixit:
Praesto sum.
Adeodatus episcopus dixit:
Non ibi habemus.
Item recitavit:
Honoratus episcopus Abiddensis
. Idem dixit:
Praesto sum, episcopum contra me non habeo ibi.
Item recitavit:
Gududus episcopus Ancusensis
. Idem dixit:
Praesto sum.
Donatus episcopus eiusdem loci dixit:
Agnosco illum.
Item recitavit:
Sabratius episcopus plebis Turretamallumensis
. Idem dixit:
Praesto sum.
Iurata episcopus civitatis suprascriptae dixit:
Agnosco illum
.
Item recitavit:
Fortunatus episcopus Ecclesiae Undesitanae
. Idem dixit:
Praesto sum.
Cresconias episcopus [loci suprascripti] dixit:
Agnosco illum.
Item recitavit:
Severus episcopus plebis Utimari
. Idem dixit:
Praesto sum, unitas est illic
.
Item recitavit:
Pascasius episcopus plebis Tibiucensis
. Idem dixit:
Praesto sum, sed unitas est illic.
Item recitavit:
Valerius episcopus plebis Utinisensis
. Idem dixit:
Praesto sum, episcopum non habeo.
Habeldeus diaconus dixit:
Fuit illic, exivit de corpore.
Item recitavit:
Urbanus episcopus plebis Theodalensis
. Idem dixit:
Praesto sum.
Catholica unitas est.
Item recitavit:
Victor episcopus plebis Migirpensis
. Idem dixit:
Praesto sum.
Gloriosus episcopus loci supradicti dixit:
Agnosco illum.
127.
Fortunatianus episcopus Ecclesiae catholicae dixit:
Cum episcoporum sit petita collatio, miramur nescio qua impudentia praesentem diaconum episcopi personam velle suscipere, et collationem quam Deo favente coepimus inchoare, studio contentionis perturbare. Unde cohibeat se a tali actione: quia non decet rebus seriis non necessaria commiscere.
Et alia manu:
Recognovi
.
128.
Marcellinus vir clarissimus tribunus et notarius dixit:
Superflua prosequitur sanctitas tua, cum constet praesentem ad id fuisse delectum, ut cognosceret singulos, non ut studium disputationis arriperet.
Item recitavit:
Lucianus episcopus plebis Tunciensis.
[Idem dixit.]
Praesto sum, unitas est illic.
Item recitavit:
Donatus episcopus plebis Saiensis
. Idem dixit:
Praesto sum unitas est illic.
Item recitavit:
Rufinianus episcopus plebis Muzuensis
. Idem dixit:
Praesto sum; omnis Catholica est.
Item recitavit:
Victor episcopus plebis Trisipensis
. Idem dixit:
Praesto sum.
Felicianus episcopus [loci suprascripti] dixit:
Agnosco illum.
Item recitavit:
Adeodatus episcopus plebis Bencennensis
. Idem dixit:
Praesto sum. Catholica est ab origine.
Item recitavit:
Faustinus episcopus plebis Sillitanae.
Idem dixit: Praesto sum.
Possidonius episcopus loci suprascripti dixit:
Agnosco illum.
Item recitavit:
Felix episcopus plebis Aptugnitanae.
Idem dixit:
Praesto sum, Catholica est omnis
.
Item recitavit:
Geta episcopus plebis Iubaltianensis
. Idem dixit:
Praesto sum. Non habeo contra [me] alium.
Item recitavit:
Ianuarius episcopus plebis Cenculianensis.
Idem dixit:
Praesto sum, non est illic episcopus alius, Catholica est.
Item recitavit:
Iulianus episcopus plebis Tasfaltensis.
Idem dixit:
Praesto sum; unitas est, Catholica est omnis illic.
Adeodatus episcopus dixit:
Annus est ex quo mortuus est
.
Item recitavit:
Crescentianus episcopus plebis Arenensis
. Idem dixit:
Praesto sum, unitas est apud me.
Item recitavit:
Licentius episcopus plebis Zattarensis
. Idem dixit:
Praesto sum; Catholica est ibi.
Item recitavit:
Malcus episcopus plebis Masculitanae
. Idem dixit:
Praesto sum.
Vitalis episcopus loci suprascripti dixit:
Agnosco illum.
Item recitavit:
Marianus episcopus plebis Rufinianensis
. Idem dixit:
Praesto sum; unitatem Catholicae habet.
Item recitavit:
Tertiolus episcopus plebis Cillitanae
. Idem dixit:
Praesto sum.
Donatus episcopus loci suprascripti dixit:
Agnosco illum.
Item recitavit:
Sopater episcopus plebis Tambaiensis
. Idem dixit:
Praesto sum.
Faustinus episcopus loci suprascripti dixit:
Agnosco illum.
Item recitavit:
Paulus episcopus plebis Uzittarensis
. Idem dixit:
Praesto sum, non habeo ex illa parte.
Habetdeus diaconus dixit:
Exivit de corpore.
Item recitavit:
Ianuarius episcopus plebis Aptucensis
.
Dominicus episcopus Ecclesiae catholicae dixit:
Hic est, commotus est corporis infirmitate.
Item recitavit:
Victor episcopus Ecclesiae Uticensis
. Idem dixit:
Praesto sum.
Gedulus episcopus civitatis suprascriptae dixit:
Agnosco illum.
Item recitavit:
Qui supra pro Cericio episcopo plebis Uculensis
.
Quo accedente, idem dixit:
Praesto sum; omnis Catholica est.
Item recitavit:
Basilius episcopus plebis Altiburitanae
. Idem dixit:
Praesto sum.
Augustialis episcopus [loci suprascripti] dixit:
Agnosco illum.
Item recitavit:
Victor episcopus plebis Vinensis
. Idem dixit:
Praesto sum.
Habetdeus diaconus dixit:
Non habemus, exivit de corpore ante annos quinque.
Item recitavit:
Fructuosus episcopus plebis Abziritensis
.
Vincentius episcopus Ecclesiae catholicae dixit:
Hic est Carthagini, sensit sibi.
Adeodatus episcopus dixit:
Dioecesis est Feliciani Utinensis, Presbyterum ibi habet.
Item recitavit:
Publianus episcopus plebis Bazarididacensis
. Idem dixit:
Praesto sum, unitas est.
Item recitavit:
Cassianus episcopus plebis Bamaccorensis
. Idem dixit:
Praesto sum.
Donatus episcopus civitatis suprascriptae dixit:
Agnosco illum; presbyter meus fuit.
Item recitavit:
Cresconius episcopus plebis Zaraitensis
. Idem dixit:
Praesto sum.
Rogatus episcopus loci suprascripti dixit:
Agnosco illum.
Item recitavit:
Felix episcopus Villaregensis
. Idem dixit:
Praesto sum, non habeo contra me episcopum. Modo exivit de corpore.
Victor episcopus [loci suprascripti] dixit:
Constat me modo fuisse ordinatum.
Item recitavit:
Primulus episcopus plebis Tamagristensis
. Idem dixit:
Praesto sum.
Saturnius episcopus civitatis suprascriptae dixit:
Agnosco illum.
Item recitavit:
Adeodatus episcopus plebis Satafensis. Idem dixit:
Praesto sum.
Urbanus episcopus loci suprascripti dixit:
Agnosco illum.
Item recitavit:
Faustinianus episcopus plebis Tamogadensis
. Idem dixit:
Praesto sum.
Gaudentius episcopus loci suprascripti dixit:
Agnosco illum.
Item recitavit:
Avitus episcopus plebis Lamasuensis
. Idem dixit:
Praesto sum.
Ianuarius episcopus civitatis suprascriptae dixit:
Agnosco illum.
Item recitavit:
Sextilius episcopus plebis Assabensis
. Idem dixit:
Praesto sum.
Marcianus episcopus [loci suprascripti] dixit:
Agnosco illum.
Item recitavit:
Marcianus episcopus Idicrensis
. Idem dixit:
Praesto sum.
Martialis episcopus dixit:
Agnosco illum.
Item recitavit:
Crispulus episcopus Ecclesiae Volitanae
. Idem dixit:
Praesto sum.
Quodvultdeus episcopus dixit:
Agnosco illum.
Item recitavit:
Germanus episcopus Gypsariensis
. Idem dixit:
Praesto sum.
Fidentinus episcopus dixit:
Agnosco illum
.
[Item recitavit:]
Rogatus episcopus Gaguaritanus
. Idem dixit:
Praesto sum, unitatem habet.
Adeodatus episcopus dixit:
Noster fuit, a nobis illo transiit.
Item recitavit:
Quadratus episcopus plebis Gegitanae
. Idem dixit:
Praesto sum, numquam ibi fuit episcopus.
Item recitavit:
Gregorius episcopus Tamallensis.
Idem dixit:
Praesto sum.
Lucius episcopus dixit:
Agnosco illum.
Item recitavit:
Lucius episcopus civitatis Tagaratensis
. Idem dixit:
Praesto sum.
Quintus episcopus dixit:
Agnosco illum.
Item recitavit:
Felicianus episcopus plebis Cufrutensis
. Idem dixit:
Praesto sum, episcopum alium non habeo.
129.
Primianus episcopus dixit:
Ille qui fuit damnatus est a nobis et ab illis; cum scirent illum reum, et ipsi confirmaverunt; adhuc alter non est ordinatus.
Et alia manu:
Primianus episcopus recognovi
.
Item recitavit:
Bonifacius episcopus Cenensis
. Idem dixit:
Praesto sum.
Vindemius episcopus dixit:
Agnosco illum.
Item recitavit:
Adeodatus episcopus plebis Bazaritanae
. Idem dixit:
Praesto sum.
Est quidem in corpore constitutus Calipotius; sed cum videret universum populum ad Ecclesiam catholicam fuisse conversum, discessit.
Item recitavit:
Niventius episcopus Tunugabensis
. Idem dixit:
Praesto sum. Non ibi habeo contra me episcopum.
130.
Primianus episcopus dixit:
Damnatus est in causa adulterii; tamen illic fuit usque ad annum praesentem
.
Item recitavit:
Sabinus episcopus Tuccensis
. Idem dixit:
Praesto sum.
Adeodatus episcopus dixit:
In
dioecesi mea est ordinatus, ex presbyterio meo est
.
Sabinus episcopus Ecclesiae catholicae dixit:
Cum saepe a civibus meis peterer ut eos in communionem Ecclesiae catholicae suscepissem, rogaverunt eam ut eis episcopus daretur. Petierunt me, et ordinatus sum.
Adeodatus episcopus dixit:
Quem habuit decessorem? Edicat in cuius locum successit
.
131.
Marcellinus vir clarissimus tribunus et notarius dixit:
Constat non ibi fuisse Catholicam?
Adeodatus episcopus dixit:
Non
.
Item recitavit:
Marianus episcopus Utzipparitanorum
. Idem dixit:
Praesto sum, numquam ibi habui alium.
Item recitavit:
Victorius episcopus plebis Larensis
. Idem dixit:
Praesto sum.
Honoratus episcopus dixit:
Agnosco illum.
132.
Hilarus exceptor dixit:
Quoniam codices implevimus, et alii nobis subrogandi sunt exceptores, iubeat nobilitas tua e corpore nostro alios subrogari, nobis custodibus datis
. Vitalius notarius Ecclesiae catholicae dixit:
Hoc et ego suggero, quod et exceptor nobilitati tuae
.
Marcellinus vir clarissimus tribunus et notarius dixit:
Dentur nunc notariis qui codices se implesse confirmant, et exceptoribus ab utraque parte custodes
. Aurelius episcopus Ecclesiae catholicae Carthaginensis dixit:
Iam nos delegisse custodes, mandato ipso narravimus. Ex ipsis etiam duos offerimus custodes
. Et alia manu:
Recognovi
.
Marcellinus vir clarissimus tribunus et notarius dixit:
Eorum nomina qui nunc offeruntur edicito
. Alypius episcopus Ecclesiae catholicae dixit:
Deuterium et Restitutum
. Marcellinus vir clarissimus tribunus et notarius dixit:
Congruum est ut sicuti et alii subrogati sunt exceptores, sic dentur et ab alia parte custodes
. Primianus episcopus Carthaginensis dixit:
Damus custodes, Victorem Hipponiensem et Marinianum Oeensem collegas nostros.
133.
Marcellinus vir clarissimus tribunus et notarius dixit:
Quoniam ex utraque parte episcopi custodes videntur appositi, singulorum (sicut coeperat) officium nomina subscriptionesque recitare debebit, et ad susceptas tabulas ad maiorem diligentiam alterutrum signet sollicitudo custodum, ut hisdem praesentibus reseratae, describi possint, atque ea quae gesta sunt schedarum serie contineri.
Cumque ab utrisque partibus tabulae susciperentur atque signarentur, recitatum est:
Innocentius episcopus Lamiggigensis coram viro clarissimo tribuno et notario Marcellino suprascripta mandavi et subscripsi Carthagini.
Quo recitato, idem dixit:
Praesto sum
. Iunianus episcopus dixit:
Nec ego illum novi, nec ipse me.
Et recitavit:
Rufinianus episcopus Bonustensis coram viro clarissimo tribuno et notario Marcellino suprascripta mandavi, et subscripsi Carthagini
. Quo recitato, idem dixit:
Numquam illic fuerunt Donatistae.
Primianus episcopus Carthaginensis dixit:
Ipse fuit noster, sed populos habemus quibus ordinare.
Rufinianus episcopus Ecclesiae catholicae Bonustensis dixit:
Numquam habuit.
Et recitavit:
Laodicius episcopus plebis Clypiensis
coram viro clarissimo. tribuno et notario Marcellino suprascripta mandavi et subscripsi Carthagini. Quo recitato, idem dixit:
E parte adversa est Geminius
. (Geminius episcopus dixit:
Agnosco illum
).
Et recitavit:
Donatus episcopus plebis Buritanae coram viro clarissimo tribuno et notario Marcellino suprascripta mandavi et subscripsi Carthagini.
Quo recitato, idem dixit:
Non illic habent Donatistae neminem.
Et recitavit:
Candorius episcopus plebis Mullitanae coram viro clarissimo tribuno et notario Marcellino suprascripta
et subscripsi Carthagini
. (Quo recitato, idem dixit:
Habeo Marcellinum contra me.
) Marcellinus episcopus dixit:
Agnosco illum.
Et recitavit:
Isaac episcopus plebis Utinensis coram
viro clarissimo tribuno et notario Marcellino suprascripta mandavi et subscripsi Carthagini
. (Quo recitato, idem dixit:
Habeo Felicianum contra me.
) Felicianus episcopus dixit:
Agnosco illum
.
Et recitavit:
Qui supra pro Victore episcopo Tuburbitanorum Minorum coram viro clarissimo tribuno et notario Marcellino
subscripsi eum suprascripta mandasse praesentem Carthagini
. Quo recitato, et accedente Victore episcopo idem dixit:
Habeo Maximinum contra me
). Maximinus episcopus dixit:
Agnosco illum
.
Et recitavit:
Felix episcopus Tubiensis coram viro clarissimo tribuno et notario
Marcellino suprascripta mandavi et subscripsi
(
Cartagini
. Quo recitato,) idem dixit:
Catholica est sola.
Et recitavit:
Felix episcopus Abbir Maius coram viro clarissimo tribuno et notario Marcellino suprascripta mandavi et subscripsi Carthagini
. Quo recitato, idem dixit:
Catholica est sola.
Et recitavit:
Augendus episcopus plebis Villae-magnensis coram viro clarissimo tribuno et notario Marcellino suprascripta mandavi et subscripsi Carthagini
. Quo recitato, idem dixit:
Catholica est tantum.
Primianus episcopus Carthaginensis dixit:
Ipse est qui iamdudum ad illam partem transiit
.
Et recitavit:
Lucidus episcopus plebis Marcellianensis et Bazitensis coram viro clarissimo tribuno et notario Marcellino suprascripta mandavi et subscripsi Carthagini
. Quo recitato, idem dixit:
Catholica
est
(Desunt hic non nonnulla),
et notario Marcellino suprascripta mandavi et subscripsi Carthagini
. Quo recitato, idem dixit
: E diverso est Restitutus
. Restitutus episcopus dixit:
Agnosco illum.
Et recitavit:
Aufidius episcopus plebis Tignicensis coram viro clarissimo tribuno et notario Marcellino suprascripta mandavi et subscripsi Carthagini
. Quo recitato, idem dixit:
E diverso habeo Iulianum.
Iulianus episcopus dixit:
Agnosco illum.
Et recitavit:
Fortunatus episcopus plebis Abensensis coram viro clarissimo Marcellino tribuno et
notario suprascripta mandavi et subscripsi.
Quo recitato, idem dixit:
Unitatem habeo.
Optatus episcopus dixit:
Non habemus episcopum, presbyterum habemus.
Et recitavit:
Trifolius episcopus plebis Aborensis coram viro clarissimo tribuno et notario Marcellino suprascripta mandavi et subscripsi Carthagini
. Quo recitato, idem dixit:
Nomen si illic auditum fuerit Donatistarum, lapidatur.
Et recitavit:
Qui supra pro Paulino Zurensi praesente litteras nesciente coram viro clarissimo Marcellino tribuno et notario suprascripta mandavi et subscripsi Carthagini
. Quo recitato, et accedente episcopo Paulino catholico, idem dixit:
Catholica est.
Habetdeus diaconus Primiani episcopi dixit:
Presbyter est illic noster. Dioecesis est nostra.
Et recitavit:
Lucrus episcopus plebis NigrensiumMaiorum coram viro clarissimo tribuno et notario Marcellino suprascripta mandavi et subscripsi Carthagini
. Quo recitato, idem dixit:
Unitas est.
Habetdeus diaconus dixit:
Presbyterum habet.
Et recitavit:
Fidentius episcopus plebis Cefalensis coram viro clarissimo tribuno et notario Marcellino suprascripta mandavi et subscripsi Carthagini
. Quo recitato, idem dixit:
Unitatem habeo.
Valentinianus diaconus Primiani episcopi dixit:
Modo exivit de corpore. Fidentius dicebatur
.
Et recitavit:
Cresconius episcopus plebis Rusucensis coram viro clarissimoitribuno et notario Marcellino suprascripta mandavi et subscripsi Carthagini
. Quo recitato [idem] dixit:
Unitatem habeo.
Habetdeus diaconus dixit:
Non habemus.
Et recitavit:
Ambibius episcopus plebis Pisitensis coram viro clarissimo tribuno et notario Marcellino suprascripta mandavi et subscripsi Carthagini
. Quo recitato, idem dixit:
Habeo Felicem e diverso
. Valentinianus diaconus dixit:
Felix dicitur, litteras misit excusationis senectutis causa
.
Et recitavit:
Rogatianus episcopus plebis Tigimmensis coram viro clarissimo tribuno et notario Marcellino suprascripta mandavi et subscripsi Carthagini
. Quo recitato, idem dixit:
E diverso mihi est Victorianus.
Et accedente Victoriano episcopo [idem] dixit:
Agnosco illum.
Et recitavit:
Stephanus episcopus plebis Sinnuaritensis coram viro clarissimotribuno et notario Marcellino suprascripta mandavi et subscripsi Carthagini
. Quo recitato, idem dixit:
Unitas est illic, Ecclesia est illic.
Habetdeus diaconus dixit:
Dioecesis ea est Cypriani a Siccenni. Cyprianus dicitur episcopus, qui illic intendit ad Sinuar.
Et recitavit:
Serotinus episcopus plebis Turuzitanae coram viro clarissimo tribuno et notario Marcellino suprascripta mandavi et subscripsi Carthagini
. Quo recitato, idem dixit:
Numquam habuit, nec habet
. Habetdeus diaconus dixit:
Presbyter est illic Cattus
. Serotinus episcopus Ecclesiae catholicae dixit:
Illic est, sed superfluo.
Et recitavit:
Maiorinus episcopus plebis Zemtensis coram viro clarissimo tribuno et notario Marcellino suprascripta mandavi et subscripsi Carthagini
. Quo recitato, idem dixit:
Catholica
est; nec habuit, nec habet.
Et recitavit:
Thomas episcopus plebis Cubdensis coram viro clarissimo tribuno et notario Marcellino suprascripta mandavi et subscripsi Carthagini
. Quo recitato, idem dixit:
E contra neminem habemus.
Et recitavit
: Restitutus episcopus plebis Muzucensis coram viro clarissimo tribuno et notario Marcellino suprascripta mandavi et subscripsi Carthagini
. Quo recitato, idem dixit:
E contra Idaxius nobis est.
Et accedente Idaxio episcopo, idem dixit:
Agnosco illum.
Et recitavit:
Antonius episcopus plebis Mutugennensis coram viro clarissimo tribuno et notario Marcellino suprascripta mandavi et subscripsi Carthagini
. Quo recitato, idem dixit:
E diverso Splendonius est.
Et accedente Splendonio episcopo, idem dixit:
Agnosco
illum
.
Et recitavit:
Privatianus episcopus plebis Vegeselitanae coram viro clarissimo tribuno et notario Marcellino suprascripta mandavi et subscripsi Carthagini.
Quo recitato, idem dixit:
E diverso est mihi Donatus Cillitanus
. Et accedente Donato Cillitano episcopo, idem dixit:
Diaconos illic habeo, vicina plebs agit, dioecesis mea est.
Privatianus episcopus Ecclesiae catholicae dixit:
Ubi conveniunt?
Donatus episcopus dixit:
Et loca et memorias martyrum tamen prohibuisti. Candidum non habui presbyterum inde?
Privatianus episcopus Ecclesiae catholicae dixit:
Et ubi agebatur?
Et recitavit:
Aemilianus episcopus Ecclesiae Bennefensis coram viro clarissimo tribuno et notario Marcellino suprascripta mandavi et subscripsi Carthagini
. Quo recitato, idem dixit:
Habeo neminem e diverso
. Valentinianus diaconus dixit:
Maximianus dictus est, hodie de corpore exiit
. Aemilianus episcopus Ecclesiae catholicae dixit:
Triennium habeo ex illo quo ordinatus sum, nullum illic scio.
Valentinianus diaconus dixit:
Mittatur, et videant illum
.
Et recitavit:
Litorius episcopus plebis Suavensis coram viro clarissimo tribuno et notario Marcellino suprascripta mandavi et subscripsi Carthagini
. Quo recitato, idem dixit:
Unitas est illic, omnis Catholica est.
Habetdeus diaconus partis Donati dixit:
Non habemus
.
Et recitavit:
Benenatus episcopus plebis Hospitensis coram viro clarissimo trib. et notario Marcellino suprascripta mandavi et subscripsi Carthagini
. Quo recitato, idem dixit:
In loco meo alius non est episcopus.
Lucullus episcopus dixit:
Persecutio semper me fugavit
.
Et recitavit: Leontius episcopus plebis Musertitanae coram
viro clarissimo
tribuno et notario Marcellino suprascripta mandavi et subscripsi Carthagini. Quo recitato, [idem dixit:
Habeo neminem e diverso
.] Habetdeus diaconus partis Donati dixit:
Cresconius nunc ordinatus est contra.
Et recitavit:
Silvanus episcopus plebis Macrianensis coram viro clarissimo. tribuno et notario Marcellino suprascripta mandavi et subscripsi Carthagini
. Quo recitato, idem dixit:
Non habet neminem; Catholica est
.
Et recitavit:
Eunomius episcopus plebis Marazanensis coram viro clarissimo tribuno et notario Marcellino suprascripta mandavi et subscripsi Carthagini
. Quo recitato, idem dixit:
E diverso est mihi
Habetdeus
. Habetdeus episcopus dixit:
Praecessor meus ad Marazanensem locum ordinatus est. Is postquam cathedram sedit, expulsus est.
Eunomius episcopus Ecclesiae catholicae dixit:
Numquam
sedit
. Habetdeus episcopus dixit:
Ego etiam non admissus, in tertio miliario in civitate conquievi
. Eunomius episcopus Ecclesiae catholicae dixit:
Numquam fuerunt Donatistae, nec sunt, nec aliquando sederunt cathedram
. Habetdeus episcopus dixit:
Modo oppresi sunt.
Et recitavit:
Barbarus episcopus plebis Hierpinianensis coram viro clarissimo tribuno et notario Marcellino
[suprascripta mandavi et] subscripsi Carthagini
. Quo recitato, idem dixit:
Non habeo neminem contrarium
. Valentinianus diaconus dixit:
Moecopius dicebatur episcopus, exivit de corpore
.
Et recitavit:
Secundianus episcopus plebis Hermianensis coram viro clarissimo tribuno et notario Marcellino suprascripta mandavi et subscripsi Carthagini
. Quo recitato, idem dixit:
Contra mihi est
Maximianus episcopus
. Et accedente Maximiano episcopo, idem dixit:
Agnosco illum.
Et recitavit:
Postumianus episcopus plebis Tagorensis coram viro carissimo tribuno et notario Marcellino suprascripta mandavi et subscripsi Carthagini
. Quo recitato, idem dixit:
Catholicae est unitatis
.
Et recitavit:
Barbarianus episcopus plebis Creperulensis coram viro clarissimo tribuno et notario Marcellino suprascripta mandavi et subscripsi Carthagini
. Quo recitato, idem dixit:
Catholica est tantum
. Valentinianus diaconus dixit:
Non habemus
.
Et recitavit:
Felix episcopus Caniopitanorum coram viro clarissimo tribuno et notario Marcellino suprascripta mandavi et subscripsi Carthagini
. Quo recitato, Valentinianus diaconus dixit:
Presbyterum habemus nomine Restitutum
.
Et recitavit:
Victor episcopus plebis Tibaritanae coram tribuno et notario Marcellino suprascripta mandavi et subscripsi Carthagini
. Quo recitato, idem dixit:
Et diverso [mihi] est Victorianus episcopus
. Et accedente Victoriano episcopo, idem dixit:
Agnosco eum.
Et recitavit:
Gennadius episcopus plebis Membressitanae coram viro clarissimo tribuno et notario Marcellino suprascripta mandavi et subscripsi Carthagini
. Quo recitato, idem dixit:
E diverso mihi est
[
Restitutus
. Et accedente Restituto episcopo, idem dixit:
Agnosco illum.
Et recitavit:]
Restitutus episcopus plebis Simingitensis coram viro clarissimo tribuno et notario Marcellino suprascripta mandavi et subscripsi Carthagini
. Quo recitato, [idem dixit:
Catholica est omnis
. Habetdeus diaconus dixit:
Non habemus
.]
Et recitavit:
Octavius episcopus plebis Utimmensis coram viro clarissimo tribuno et notario Marcellino suprascripta mandavi et subscripsi Carthagini
. Quo recitato, idem dixit:
E contrario mihi est Bonifacius
. Et accedente Bonifacio episcopo, idem dixit:
Agnosco illum
.
Et recitavit:
Victorinus episcopus plebis Tabudensis coram viro clarissimo tribuno et notario Marcellino, suprascripta mandavi et subscripsi Carthagini
. Quo recitato, idem dixit:
E diverso est Argutus.
Et accedente Arguto episcopo, idem dixit:
Agnosco illum.
Et recitavit:
Maximinus episcopus plebis Enerensis coram viro clarissimo tribuno et notario Marcellino suprascripta mandavi et subscripsi Carthagini
: Quo recitato, idem dixit:
Catholica est, unitatem habeo.
Quodvultdeus episcopus dixit:
Habet episcopum; sed male habet
.
Et recitavit:
Reginus episcopus plebis Tigillavensis coram viro clarissimo tribuno et notario Marcellino suprascripta mandavi et subscripsi Carthagini
. Quo recitato, [idem dixit:
E diverso mihi est Donatus
.] Flavianus episcopus dixit:
De itinere revertit Donatus, causa aegritudinis
.
Et recitavit:
Qui supra pro Cresconio episcopo Centenariensi praesente viro clarissimo tribuno et notario Marcellino suprascripta mandavi et subscripsi Carthagini, eo quod infirmitatis causa praepediatur, mandante ipso subscripsi Carthagini
. Quo recitato, [idem dixit:
E diverso est
...] Quodvultdeus episcopus dixit:
Etiam ipse male habet
.
Et recitavit:
Felix episcopus plebis Izirianensis coram viro clarissimo tribuno et notario Marcellino suprascripta mandavi et subscripsi Carthagini
. Quo recitato, idem dixit:
E diverso est mihi Saturus
. Et accedente Saturo episcopo, idem dixit:
Presbyter meus erat
.
Et recitavit:
Felicianus episcopus plebis Feraditanae Minoris praesente viro clarissimo tribuno et notario Marcellino suprascripta mandavi et subscripsi Carthagini
. Quo recitato, idem dixit:
Catholica est.
Valentinianus diaconus dixit:
Non habemus.
Et recitavit:
Romanus episcopus plebis Meglapolitanae coram viro clarissimo tribuno et notario Marcellino suprascripta mandavi et subscripsi Carthagini
. Quo recitato, idem dixit:
E diverso non habeo
. Felix episcopus dixit:
Presbyterum habemus Maximianum, praesto est
.
Et recitavit
: Restitutus episcopus plebis Cincaritensis coram viro clarissimo tribuno et notario Marcellino suprascripta mandavi et subscripsi Carthagine
. Quo recitato, idem dixit:
E diverso mihi est Campanus episcopus
. Et accedente Campana episcopo, idem dixit
: Agnosco illum
.
Et recitavit:
Nados episcopus plebis Sabratensis coram viro clarissimo tribuno et notario Marcellino suprascripta mandavi et subscripsi Carthagine
. Quo recitato idem dixit:
E diverso habui, modo non habeo
.
Et recitavit:
Caltasius episcopus plebis Mataritanae, coram viro clarissimo tribuno et notario Marcellino suprascripta mandavi et subscripsi Carthagine
. Quo recitato, idem dixit:
Unitas est.
Habetdeus diaconus dixit:
Habuimus Rusticianum; modo exivit de corpore
.
Et recitavit:
Octavianus episcopus plebis Ucimaioris coram viro clarissimo tribuno et notario Marcellino suprascripta mandavi et subscripsi Carthagine
. Quo recitato, idem dixit:
Unitatem habeo.
Salvianus episcopus dixit:
Senis Victoriani dioecesis est, presbyterum habet Ianuarium
.
Et recitavit:
Safargius episcopus plebis Lampuensis coram viro clarissimo tribuno et notario Marcellino suprascripta mandavi et subscripsi Carthagine
. Valentinianus diaconus Primiani episcopi dixit:
Senis Cartheri est plebs; sed absens est, pedibus laborat: propterea venire non potuit
.
Et recitavit:
Victorinus episcopus plebis Tabudensis pro Gorgonio consacerdote meo, qui infirmitate detinetur, plebis Liberaliensis coram viro clarissimo tribuno et notario Marcellino mandante ipso subscripsi Carthagine.
Quo recitato, idem Gorgonius dixit:
Basilicam mihi deposuerunt haeretici, solus sum.
Protasius episcopus dixit:
Habemus illic Victorem episcopum.
Et recitavit:
Fortunatus episcopus loci Casensis-Calanensis coram viro clarissimo
tribuno et notario Marcellino suprascripta mandavi et subscripsi Carthagine. Quo recitato, idem dixit: Solus sum. Verissimus [episcopus] dixit:
Presbyter est ibi Victorinus
.
Et recitavit:
Theasius episcopus plebis Memblositanae coram viro clarissimo tribuno et notario Marcellino suprascripta mandavi et subscripsi Carthagine
. Quo recitato, idem dixit:
Sola unitas est illic Ecclesiae catholicae
. Salvianus episcopus dixit:
Tempore persecutionis succubuit illic episcopus qui illic fuit.
Et recitavit:
Probantius episcopus plebis Trofimianensis coram viro clarissimo tribuno et notario Marcellino suprascripta mandavi et subscripsi Carthagine
. Quo recitato, idem dixit:
Solus sum
. Valentinianus diaconus dixit:
Presbyterum habet
.
Et recitavit:
Dulcitius episcopus plebis Tacapitanae praesente viro clarissimo tribuno et notario Marcellino suprascripta mandavi et subscripsi Carthagine
. Quo recitato, idem dixit [
Habeo alium contra me
]. Valentinianus diaconus dixit:
Felix dicitur. Hic est, sed male habet
.
Item recitavit:
Catulinus episcopus plebis Gittensis coram viro clarissimo tribuno et notario Marcellino suprascripta mandavi et subscripsi
. Quo recitato, idem dixit:
Unitas est.
Valentinianus diaconus episcopi Primiani dixit:
Non habemus.
Et recitavit:
Villaticus episcopus plebis Sinnipsensis coram viro clarissimo tribuno et notario Marcellino suprascripta mandavi et subscripsi Carthagine
. Quo recitato, idem dixit:
Unitas est
.
Et recitavit:
Hilarianus episcopus plebis Hiltensis coram viro clarissimo tribuno et notario Marcellino suprascripta mandavi et subscripsi Carthagine
. Quo recitato, [idem dixit:
Solus sum
]. Et accedente Victore episcopo, idem dixit:
Modo sum illic ordinatus, non me novit
. Hilarianus episcopus Ecclesiae Catholicae dixit:
Non habet
.
Et recitavit:
Ianuarius episcopus Ecclesiae Gisipensis maioris coram viro clarissimo tribuno et notario Marcellino suprascripta mandavi et subscripsi Carthagine
. Quo recitato, idem dixit:
Non habemus.
Et recitavit:
Severianus episcopus Ceramunensis coram viro clarissimo tribuno et notario Marcellino suprascripta mandavi et subscripsi Carthagine
. Quo recitato, idem dixit:
Catholica est omnis.
Habetdeus diaconus episcopi Primiani dixit:
Habemus senem Adeodatum
. Severianus episcopus Ecclesiae catholicae dixit:
Ostendat illum
. Adeodatus episcopus dixit:
In plebe mea est Milevitana Ceramussa
.
134.
Severianus episcopus Ecclesiae catholicae dixit:
Omnis ab origine catholica est ibi, numquam ibi fuerunt Donatistae.
Adeodatus episcopus dixit:
In plebe mea est
.
Per violentiam inde exclusit omnes [clericos] et presbyteros
. Severianus episcopus Ecclesiae catholicae dixit:
Mentitur teste Deo
. Marcellinus vir clarissimus tribunus et notarius dixit:
Illud sanctitas tua simpliciter dignetur edicere, utrum in ea plebe episcopus nunc sit.
Adeodatus episcopus dixit:
In plebe mea est, circum circa meum est totum. Etiam mei terrore succubuerunt omnes, qui in eodem loco constituti erant
. Severianus episcopus Ecclesiae catholicae dixit:
Mentitur
.
Et recitavit:
135.
Dominicus episcopus plebis Bullensium Regiorum, praesente viro clarissimo tribuno et notario Marcellino suprascripta mandavi et subscripsi Carthagini
. Quo recitato, idem dixit:
E diverso mihi est Felix, sed unus est, qui illi communicat
. Et accedente Felice episcopo, idem dixit:
Agnosco illum
.
Et recitavit:
Valentinus episcopus Vaianensis pro consacerdote meo Regino Ecclesiae Vegeselitanae, qui hic apud Carthaginem infirmitatis causa detinetur, praesente viro clarissimo tribuno et notario Marcellino subscripsi.
Quo recitato Alypius episcopus Ecclesiae catholicae dixit:
Male habet.
Habetdeus diaconus dixit:
Gavinus praesto est
.
Et recitavit:
Reparatus episcopus plebis Sufasaritanae coram viro clarissimo tribuno et notario Marcellino suprascripta mandavi et subscripsi Carthagine
. Quo recitato, idem dixit:
Non habet, fuit ibi.
Habetdeus diaconus dixit:
Modo recessit
.
Et recitavit:
Proculus episcopus plebis loci Serrensis coram viro clarissimo
tribuno et notario Marcellino suprascripta mandavi et subscripsi Carthagine. Quo recitato, idem dixit: Unitatem habeo. Valentinianus diaconus dixit:
Non habemus
.
Et recitavit:
Publicius episcopus Gratianopolitanae plebis coram viro clarissimo tribuno et notario Marcellino suprascripta mandavi et subscripsi Carthagine
. Quo recitato, idem dixit:
E diverso Deuterius est, solus sine plebe
. Deuterius episcopus dixit:
Quia et domos deiecisti, et persecutionem mihi fecisti
.
Et recitavit:
Maximianus episcopus plebis Sugabbaritanae coram viro clarissimo tribuno et notario Marcellino suprascripta mandavi et subscripsi Carthagine
. Quo recitato, idem dixit:
E diverso habeo Germanum
. Et accedente Germano episcopo, idem dixit:
Agnosco illum.
Et recitavit:
Pompeianus episcopus Sucardensis coram viro clarissimo tribuno et notario Marcellino suprascripta mandavi et subscripsi Carthagine
. Quo recitato, Alypius episcopus Ecclesiae catholicae dixit:
Hic est, sed aegrotat
.
Et recitavit:
Fortunatus episcopus plebis Rusuccurritanae coram viro clarissimo tribuno et notario Marcellino suprascripta mandavi et subscripsi Carthagine
. Quo recitato, idem dixit:
E diverso mihi est Optatus
. Et accedente Optato episcopo, idem dixit:
Agnosco illum
.
Et recitavit:
Victor episcopus plebis Bartimisiensis coram viro clarissimo
tribuno et notario Marcellino suprascripta mandavi et subscripsi Carthagine. Quo recitato, idem dixit: Catholica est. Habetdeus diaconus dixit:
Non habemus.
Et recitavit:
Restitutianus episcopus plebis Sululittanae coram viro clarissimo tribuno et notario Marcellino suprascripta mandavi et subscripsi Carthagine.
Quo recitato, idem dixit:
Omnis Catholica, est, omnes Catholicos habemus
. Valentinianus diaconus dixit:
Non habemus.
Et recitavit:
Helpidius episcopus plebis Aquensis coram viro clarissimo tribuno et notario Marcellino suprascripta mandavi et subscripsi Carthagine
. Quo recitato, idem dixit:
E diverso mihi est Reparatus episcopus
. Et accedente Reparato episcopo, idem dixit:
Ipse est, agnosco illum.
Et recitavit:
Victor episcopus plebis Malianensis coram viro clarissimo tribuno et notario Marcellino suprascripta mandavi et subscripsi Carthagine
. Quo recitato, idem dixit:
E diverso mihi est Nestorius.
Et accedente Nestorio episcopo, idem dixit:
Agnosco illum.
Et recitavit:
Ego Restitutus episcopus petitum me a Victore episcopo Mammillensi coram viro clarissimo tribuno et notario Marcellino subscripsi eum suprascripta mihi mandasse
.
Quo recitato, idem dixit: E diverso est Serenianus.
Et accedente Sereniano episcopo, idem dixit:
Agnosco illum.
Et recitavit:
Victor episcopus plebis Tabaïcariensis coram viro clarissimo tribuno et notario Marcellino suprascripta mandavi et subscripsi Carthagini.
Quo recitato, idem dixit:
E diverso est Marcianus.
Et accedente Marciano episcopo, idem dixit:
Agnosco illum.
Et recitavit:
Victor episcopus plebis Timicitanae coram viro clarissimo tribuno et notario Marcellino suprascripta mandavi et subscripsi Carthagine
. Quo recitato, idem dixit:
Habeo Optatum e diverso
. Et accedente Optato, idem dixit:
Ipse est
.
Et recitavit:
Bonifacius episcopus plebis Vallitanae coram viro clarissimo tribuno et notario Marcellino suprascripta mandavi et subscripsi Carthagine. Quo recitato, idem dixit: Non habeo. Valentinianus diaconus dixit: Defunctus est ante annos septem. Restitutus dictus est.
Et recitavit:
Qui supra pro Limeniano episcopo plebis Taprurensis coram viro clarissimo tribuno et notario Marcellino subscripsi eum praesentem Carthagine mandasse
. Quo recitato, idem dixit:
Catholica est
. Habetdeus diaconus dixit:
Contra non habemus.
Et recitavit:
Proculus episcopus plebis Giutsitensis Salariae coram viro clarissimo tribuno et notario Marcellino suprascripta mandavi et subscripsi Carthagini
. Quo recitato, idem dixit:
Catholica est.
Habetdeus diaconus dixit:
Habet presbyterum Lillybium
.
Et recitavit:
Auxilius episcopus plebis Nurconensis coram viro clarissimo tribuno et notario Marcellino suprascripta mandavi et subscripsi Carthagine
. Quo recitato, idem dixit:
Unitatem possidemus, quod omnes sciunt Caesarienses. Hic est Severinus, dicat
. Severinus episcopus dixit:
Numquam habuit.
Et recitavit:
Mensurius episcopus plebis Medefessitanae coram viro clarissimo tribuno et notario Marcellino suprascripta mandavi et subscripsi Carthagine
. Quo recitato, [idem dixit:
Neminem habeo contra me.
] Valentinianus diaconus dixit:
Modo exivit de corpore.
Et recitavit:
Honorius episcopus pro Ianuario fratre et coepiscopo meo plebis Casarum Medianensium Carthagini constitutus praesente viro clarissimo tribuno et notario Marcellino suprascripta mandavi et pro eo subscripsi.
Quo recitato, et accedente Ianuario episcopo catholico, idem dixit:
E diverso est mihi Aemilianus.
Et recitavit:
Adeodatus episcopus plebis Simidiccensis coram viro clarissimo tribuno et notario Marcellino suprascripta mandavi et subscripsi Carthagine
. Quo recitato, idem dixit:
Catholica est.
Habetdeus diaconus dixit:
Non habemus.
Et recitavit:
Ego Restitutus episcopus pro Solemnio collega meo plebis Tigisitanae praesente viro clarissimo tribuno et notario Marcellino suprascripta mandavi et subscripsi Carthagine
. Quo recitato, idem dixit:
E diverso est Paschasius
. Et accedente Paschasio, idem dixit:
Agnosco illum
.
Et recitavit:
Lampadius episcopus plebis Tiseditensis coram viro clarissimo tribuno et notario Marcellino suprascripta mandavi et subscripsi Carthagine
. Quo recitato, idem dixit
: E diverso
[
est mihi Donatus.
Et accedente Donato, idem dixit]:
Agnosco illum
.
Et recitavit:
Cyprianus episcopus plebis Tuburbitanorum Maiorum praesente viro clarissimo tribuno et notario Marcellino suprascripta mandavi et subscripsi Carthagine
. Quo recitato, idem dixit:
E diverso est Rufinus.
Et accedente Rufino, idem dixit:
Agnosco illum.
Et recitavit:
Donatianus episcopus plebis Zellensis praesente viro clarissimo tribuno et notario Marcellino suprascripta mandavi et subscripsi Carthagine
. Quo recitato, idem dixit:
E diverso habeo Natalicum
. Et accedente Natalico episcopo, idem dixit:
Agnosco illum
.
[Et recitavit:]
136.
Alypius episcopus Ecclesiae catholicae Tagastensis Carthagini constitutus praesente viro clarissimo tribuno et notario Marcellino hoc mandatum suscepi, et subscripsi.
Quo recitato, idem dixit:
Utinam quemadmodum Tagastis antiqua unitate gaudet, ita etiam de caeteris locis gaudeamus
.
137.
Petilianus episcopus dixit:
Mala est unitas innocentiae et criminis. Non possunt utraque iuxta misceri
. Et alia manu:
Petilianus episcopus recognovi
.
Et recitavit:
138.
Augustinus episcopus Ecclesiae Hipponiensium regiorum Carthagini constitutus praesente viro clarissimo tribuno et notario Marcellino hoc mandatum suscepi et subscripsi.
Quo recitato, [idem dixit. E diverso habeo Macrobium]. Et accedente Macrobio episcopo, idem dixit:
Agnosco illum.
Et recitavit:
Vincentius episcopus Ecclesiae Culusitanae Carthagini constitutus, praesente viro clarissimo tribuno et notario Marcellino hoc mandatum suscepi et subscripsi
. Quo recitato, idem dixit:
Catholica est.
Habetdeus diaconus dixit:
Habuit, sed modo communicavit ipsis
.
Et recitavit:
Fortunatus episcopus Ecclesiae Constantiniensis Carthagini constitutus, praesente viro clarissimo tribuno et notario Marcellino hoc mandatum suscepi et subscripsi
. Quo recitato, idem dixit:
E diverso habeo Petilianum
.
139.
Petilianus episcopus dixit:
Ipse est Ecclesiae persecutor in eadem civitate ubi ego episcopus sum
. Aurelius episcopus Ecclesiae catholicae Carthaginensis dixit:
Et paulo ante iaculatus es iniuriam, et non recepisti.
Fortunatus episcopus Ecclesiae catholicae dixit:
In eadem civitate ab haereticis omnia altaria confracta sunt.
Petilianus episcopus dixit:
Persecutorem te esse acta contineant. Loco suo audies quae mereris
.
Et recitavit:
Fortunatianus episcopus Ecclesiae Siccensis Carthagini constitutus, praesente viro clarissimo tribuno et notario Marcellino hoc mandatum suscepi et subscripsi
. Quo recitato, idem dixit:
Unitatem Ecclesiae Siccensis novi, episcopum quidem tantum nomine audivi
.
Et recitavit:
Possidius episcopus Ecclesiae catholicae Calamensis Carthagini constitutus, praesente viro clarissimo tribuno et notario Marcellino hoc mandatum suscepi et subscripsi
. Petilianus episcopus dixit:
Crispinus proximo tempore exivit de corpore
.
Et recitavit
: Florentinus episcopus Ecclesiae catholicae Hipponensium Zaritorum, Carthagine constitutus, coram viro clarissimo tribuno et notario Marcellino suprascripta mandavi et sub
scripsi. Quo recitato, idem dixit: E
diverso est Victor.
Habetdeus diaconus dixit:
Custos datus est codicum.
140.
Petilianus episcopus dixit:
Iamdudum inter defensores quibus mandatum est adverti nomen Fortunatiani et Fortunati retineri. Nunc quoque ipsos mandatores esse recitari percipio. Quae est ista diversitas? Nemo umquam sibi mandavit.
141.
Marcellinus vir clarrissimus tribunus et notarius dixit:
Utrum eorum qui causam peragendam susceperunt, par atque similis sit subscriptio recitetur.
Et recitavit:
Fortunatus episcopus Ecclesiae Constantinensis Carthagini constitutus praesente viro clarissimo tribuno et notario Marcellino hoc mandatum suscepi et subscripsi
.
Item recitavit:
Fortunatianus episcopus Ecclesiae Siccensis Carthagini constitutus praesente viro clarissimo tribuno et notario Marcellino hoc mandatum suscepi et subscripsi
.
Quo recitato.
142.
Marcellinus vir clarissimus tribunus et notarius dixit:
Pervidet sanctitas vestra subscriptionibus suis eos de suscepto mandato fuisse professos. Unde caetera per ordinem relegantur
.
Et recitavit:
Serenianus episcopus Miditensis Carthagini constitutus praesente viro clarissimo tribuno et notario Marcellino suprascripta mandavi et subscripsi
. Quo recitato, idem dixit:
Catholica est.
Peregrinus Sufetanus episcopus dixit:
Presbyterum illic habeo Victorem. Dioecesis mea est.
Victor episcopus dixit:
Adsum
.
Scriptum sit si ipse Florentius bene agnoscit, qui me persecutus est innocentem, quem apprehendit, et in custodiam officii dedit necandum, ubi triennium temporis feci
.
143.
Marcellinus vir clarissimus tribunus et notarius dixit:
Ista suo ordine, cum putaveris, peragentur.
Et recitavit:
Novatus episcopus Ecclesiae Sitilensis Carthagini constitutus praesente viro clarissimo tribuno et notario Marcellino suprascripta mandavi et subscripsi
. Quo recitato, idem dixit:
E diverso habeo Marcianum.
Et accedente Marciano episcopo, idem dixit:
Agnosco persecutorem meum.
Et recitavit:
Maurentius episcopus Ecclesiae Tubursicensis Carthagini constitutus praesente viro clarissimo tribuno et notario Marcellino suprascripta mandavi et subscripsi.
Quo recitato, idem dixit:
E diverso Ianuarianum habeo
. Et accedente Ianuariano, idem dixit:
Agnosco illum.
Et recitavit:
Bonifacius episcopus Ecclesiae Cataquensis Carthagini constitutus praesente viro clarissimo tribuno et notario Marcellino suprascripta mandavi et subscripsi Carthagini
. Quo recitato, idem dixit:
E diverso Speratus est mihi
. Et accedente Sperato, idem dixit:
Agnosco illum
.
Et recitavit:
Squillacius episcopus Ecclesiae Scillitanae Carthagini constitutus praesente viro clarissimo tribuno et notario Marcellino suprascripta mandavi et subscripsi
. Quo recitato, idem dixit:
E diverso Donatum habeo
. Et accedente Donato episcopo, idem dixit:
Agnosco illum
.
Et recitavit:
Priscus episcopus Ecclesiae Quidiensis Carthagine constitutus praesente. viro clarissimo tribuno et notario Marcellino suprascripta mandavi et subscripsi
. Quo recitato, idem dixit:
Non habeo Donatistas. Qui illic fuit cum paucis parentibus suis, cum ipsis conversus est
. Honoratus episcopus dixit:
Episcopus noster Quizicensis succubuit in persecutione. Presbyteri nostri sunt illic
.
Et recitavit:
Deuterius episcopus Caesariensis Carthagine constitutus praesente viro clarissimo tribuno et notario Marcellino suprascripta mandavi
[
et subscripsi.
] Quo recitato, Fortunatianus episcopus Ecclesiae catholicae dixit:
Custos est tabularum
. Valentinianus diaconus episcopi Primiani dixit:
Emeritus est illic.
Et accedente Emerito, idem dixit:
Agnosco eum.
Et recitavit:
Restitutus episcopus Tagorensis Carthagini constitutus praesente viro clarissimo tribuno et notario Marcellino, suprascripta mandavi
[
et subscripsi
.] Quo recitato, Fortunatianus episcopus Ecclesiae catholicae dixit:
Etiam ipse custos est tabularum
. Valentinianus diaconus episcopi Primiani dixit:
Non habemus.
Et recitavit:
Leo episcopus municipii Moptensis Carthagine constitutus praesente viro clarissimo tribuno et notario Marcellino suprascripta mandavi et subscripsi
. Quo recitato, idem dixit:
Habeo Felicem.
Et accedente Felice, idem dixit:
Agnosco illum.
Et recitavit:
Asterius episcopus plebis Vicensis Carthagine constitutus coram viro clarissimo tribuno et notario Marcellino
[
suprascripta
]
mandavi et subscripsi
. Quo recitato, idem dixit:
In ipso solo mecum alius episcopus non est
. Et accedente Urbano episcopo, idem dixit:
Deus videt, quia non illum novi
.
144.
Marcellinus vir clarissimus tribunus et notarius dixit:
Iamdudum me obtulisse sanctitati vestrae sat certum est, ut competenti reverentia, sedentes omnia tractaretis: siquidem mihi onerosum esse non nescio, tot venerabilibus viris stantibus residere. Unde vel nunc multitudine sequestrata, sedere dignemini
.
145.
Petilianus episcopus dixit:
Agimus gratias honorificentiae tuae, vir nobilis, quod talis ac tanta est tua pietas, ut benemeritis viris antiquissimisque sacerdotibus et tot persecutionum palmis florentibus, hanc benignitatem praestare digneris ut gravissima senectus, quae ornata est annis et meritis suis, sedendo sese reficiat, ne stando diutius laborare videatur, ne hic quoque labor oneret modicas vires senectutis. Sed quoniam vires Dominus subministrat, ipsamque reverendam senectutem facit esse fortiorem, non erubescimus, non veremur, non evitamus te residente, vir nobilis, libenter adsistere. Siquidem hoc nec Christus Dominus noster vitaverit cum ante praesidem stetisse dignatus est, quanto magis nos non recusamus, cum tu honorificus, tu iustus, tu reverens, tu benignus, hanc offeras gratiam quae tibi a Domino remuneratore dignissimis praemiis frequentissime referatur? Id autem nobis expedit, id necesse est, ut cum causa peroratur, cum prius incipitur, ut etiam personae constent, stare singulos deceat, quibus subire contingit disceptationis examen.
Et alia manu:
Petilianus episcopus recognovi
.
146.
Marcellinus vir clarissimus tribunus et notarius dixit:
Quoniam oblata recusat sanctitas vestra, pars illa tractanda est, ut quia sicut voluit vestra religio, universorum qui subscripserunt demonstrata praesentia est, secundum formam coelestis oraculi, sponsionis quoque vestrae memores, deligatis idoneos vestrae scilicet assertionis actores, quibus disputantibus, atque multitudinis sicut ante placuit confusione seclusa, plene possint universa cognosci.
147.
Emeritus episcopus dixit:
Res in vado est, mandantium persona praesens est, mandatum quoque ferimus; sed ut actorum fides etiam cum nostra subscriptione adstipuletur, et professio recitabitur, et quae in placito subscripta sunt, actis haerebunt
. Et alia manu:
Emeritus episcopus recognovi
.
148.
Marcellinus vir clarissimus tribunus et notarius dixit:
Susceptum mandatum ab officio recitetur.
Et cum tradidissent, Rufinianus subscriba recitavit:
Post consulatum Varanis viri clarissimi octavo kalendarum Iuniarum Carthagini Iunuarianus, Primianus, Felix, Donatus, Candorius, Optatus, Donatianus, Antonianus, Victorianus, Fortis et caeteri, Primiano, Petiliano, Emerito, Protasio, Montano, Gaudentio, Adeodato coepiscopis nostris praesentes praesentibus salutem. Mandamus vobis Ecclesiae Dei causam, defensoresque vos facimus adversus traditores persecutoresque nostros, qui nos in iudicio viro clarissimo spectabilis tribuni et notarii Marcellini, per supplicationem suam proposito edicto inquietare voluerunt, ut eorum intentionibus respondeatis. Quicquid egeritis pro statu sanctae Ecclesiae, ratum nos habituros, nostra subscriptione profitemur
. Et alia manu:
Optamus vos in Domino bene valere et nostri memores esse
.
Quo recitato.
149.
Marcellinus vir clarissimus tribunus et notarius dixit:
Subscriptiones huius quoque mandati relegantur
.
Rufinianus scriba recitavit:
Ianuarianus episcopus Casensium Nigrensium huic mandato nostro subscripsi.
Item alia manu:
Primianus episcopus Carthaginensis huic mandato subscripsi
.
Item alia manu:
Felix urbis Romae episcopus huic mandato subscripsi
.
Item alia manu:
Donatus episcopus Botrianensis huic mandato subscripsi
.
Item alia manu:
Florianus episcopus Putiziensis subscripsi
.
Item alia manu:
Candorius episcopus Aggeritanus subscripsi
.
Item alia manu:
Antonianus episcopus Lamsortensis subscripsi
.
Quo recitato.
150.
Possidius episcopus Ecclesiae catholicae dixit:
Noverimus etiam ipsorum praesentiam
. [Et alia manu]
Recognovi
.
151.
Marcellinus vir clarissimus tribunus et notarius dixit:
Tam mandatum quam subscriptiones eidem cohaerentes gestis praesentibus inserentur. Ad pleniorem autem fidem pars utraque designet, utrum nihil de mutuis mandatis vocetur in dubium
.
152.
Aurelius episcopus Ecclesiae catholicae Carthaginis dixit:
Secundum subscriptiones mandati singuli accesserunt nostrorum, et professi sunt mandasse se nobis. Etiam ipsi hoc faciant, ut subscriptionibus recitatis, singuli profiteantur mandavisse se huicque mandato subscripsisse.
Et alia manu:
Recognovi
.
153.
Marcellinus vir clarissimus tribunus et notarius dixit:
Ideo transire iussi sunt singuli, ut de praesentia, non de professione constaret. Subscriptiones enim tantum posse sufficere nulli vocatur in dubium. Unde nunc illud quaeritur, utrum utrarumque partium mandata utrisque partibus placere videantur
.
154.
Aurelius episcopus Ecclesiae Catholicae Carthaginis dixit:
Sed volumus ut suis subscriptionibus respondeant per incolumitatem tuam, cognoscant mandavisse se, quia non interfuit sublimitas tua cum isti subscriberent. Quod clanculo fecerunt, publice profiteantur
. Et alia manu:
Recognovi
.
155.
Marcellinus vir clarissimus tribunus et notarius dixit:
Iusta poscuntur, licet subscriptiones certum sit posse sufficere.
156.
Aurelius episcopus ecclesiae catholicae Carthaginis dixit:
Ipsi nos sollicitiores reddiderunt.
157.
Rufinianus scriba recitavit:
Ianuarianus episcopus Casensium
[
Nigrensium
]. Et cum recitasset, Ianuarianus [Episcopus dixit.]
Ego et mandavi et subscripsi. Scriptum sit itaque me non habere adversarium aliquem de parte ipsorum in plebe mea.
Rufinianus scriba recitavit:
Primianus episcopus Carthaginensis
. Et cum recitasset, Primianus episcopus Carthaginis dixit:
Mandaveram; sed ego hoc mandatum suscepi
.
Rufinianus scriba recitavit:
Felix episcopus urbis Romae
. Et cum recitasset, Felix episcopus urbis Romae dixit:
Et mandavi et subscripsi
. Possidius episcopus Ecclesiae catholicae dixit:
Ubi est Felix?
Et alia manu:
Recognovi
.
158.
Aurelius episcopus Ecclesiae catholicae dixit:
Esto, quia urbis Romae episcopum se dicit. Quare praeiudicatur absenti?
Et alia manu:
Recognovi
.
159.
Petilianus episcopus dixit:
Quae ratio huc eum detulerit nullus ignorat. Nobilitatem omnem hic esse Romanam nec ipsi nescitis. Idem igitur turbo, eademque necessitas eum huc detulit. Ut non dissentire videretur a nobis, et ipse mandavit.
Et alia manu:
Petilianus episcopus recognovi
.
160.
Aurelius episcopus Ecclesiae catholicae Carthaginis dixit:
Potuimus et nos transmarinos conducere, quorum nomina adderemus mandato
. Et alia manu:
Recognovi
.
161.
Marcellinus vir clarissimus tribunus et notarius dixit:
Licet et sanctitas vestra plenius recognoscat, et imperiali sit auctoritate definitum inter Africanarum provinciarum episcopos me tantum debere cognoscere, tamen hoc quoque sine praeiudicio episcopi urbis Romae, licet ex superfluo, libenter indulgeo.
162.
Aurelius episcopus Ecclesiae catholicae Carthaginis dixit:
Abundat nos absenti
[
non
]
praeiudicasse
. Ex alia manu:
Recognovi
.
163.
Petilianus episcopus dixit:
I
n omnibus hoc sequantur et teneant, se pro absentibus et transmarinis nihil esse locuturos
. Et alia manu:
Petilianus episcopus recognovi
. Aurelius episcopus Ecclesiae catholicae Carthaginis dixit:
Abundat nos Innocentium dixisse urbis Romae esse episcopum
. Et alia manu:
Recognovi
.
Rufinianus scriba recitavit:
Donatus episcopus Botrianensis
. [Et cum recitasset], dem dixit:
Et mandavi et subscripsi. Scriptum sit me non habere contrarium
.
Rufinianus scriba recitavit:
Florianus episcopus Putiziensis
. Et cum recitasset, Primianus episcopus Carthaginis dixit:
Hic apud Carthaginem infirmatus est: timens exitum suum perrexit, iam subscripserat
.
Et recitavit:
Candorius episcopus Aggeritanus
. Et cum recitasset, idem dixit:
Mandavi et subscripsi
.
Habeo contrarium
.
Et recitavit:
Antonius episcopus Lamsortensis
. Idem dixit:
Mandavi et subscripsi. Non illic habeo adversarium.
Et recitavit:
Datianus episcopus Tamicensis
. Idem dixit:
Mandavi et subscripsi: adversarium ibi non habeo.
Et recitavit:
Victorianus episcopus Abissensis
. Et cum recitasset, idem dixit:
Mandavi et subscripsi: adversarium habeo in dioecesi mea.
Et recitavit:
Natalicus episcopus Zellensis
. Et cum recitasset, idem dixit:
Mandavi et subscripsi
. Maximinus episcopus Ecclesiae catholicae dixit:
Dioecesis est Mizonii episcopi. Presbyteros habet et abundantem populum quam ipse.
Et recitavit:
Fortis episcopus Cediensis
. Et cum recitasset, idem dixit:
Mandavi et subscripsi, adversarium non habeo.
164.
Marcellinus vir clarissimus tribunus et notarius dixit:
Quoniam longum est ire per singulos, hi decem qui se mandasse professi sunt, actis edicant utrum coram ipsis omnium sit facta subscriptio, et praebeant in ea quae sunt gesta consensum.
165.
Petilianus episcopus dixit:
Magno quidem compendio utitur magnificentia tua, vir nobilis, ut decemque patres collegaeque nostri, qui iam se mandasse subscripsisseque professi sunt, etiam caeteros patres subscripsisse testentur. Equidem hoc ad eam rem, vel maxime proficit, ne tempus huiusce diei ulterius producatur. Sed tamen hoc expedit causae, ut singuli quique se et mandasse et subscripsisse profiteantur, propterea ut etiam illud non taceant, se aemulos non habere.
Lucrum enim videtur his cedere, qui multos se adversum nostros habere per hanc provinciam ostenderunt, si in provincia Numidia non ostendimus eos penitus non habere, aut habere certe, sed raris locis. Omnis enim intentio nostra, vir nobilis, sicut meminisse dignaris, de numero saepissime causata est, atque in eodem vehementissime haeret. Et quamquam nobis multitudinem pax nutriat et conservet, illis multitudinem bella conquirant, dum absentibus nobis, aut in locis, aut in civitatibus, aut in dioecesibus passim multas imagines erigunt, ut numerosi esse videantur: tamen etsi par sit utriusque adversitatis numerus, maior meus debet videri, qui et me absente perstitit, et cum ipse sit cardinalis atque authenticus, nec aemulatione multiplici superatur.
Et alia manu:
Petilianus episcopus recognovi
.
166.
Marcellinus vir clarissimus tribunus et notarius dixit:
Desiderio vestro satisfacere volui in omnibus inquirendis. Caeterum constat nullam mihi de numero cognitionem fuisse mandatam
.
167.
Petilianus episcopus dixit:
Nobis hoc salvum sit quod non debuimus reticere.
168.
Fortunatianus episcopus Ecclesiae Catholicae dixit:
Potuimus quidem numerosiores Catholicae Ecclesiae toto orbe diffusae, quantum ad causam pertinet, in Africa demonstrare, si in hoc totum actionis pondus consisteret. Verum quia nescio quibus moratoriis actionibus vir gravissimus utitur Petilianus, amputatis superfluis, ad causae iam initium veniatur, significantes insinuantesque nobilitati tuae, vanum in nos praeiudicium sua prosecutione voluisse depromere
. Et cum diceret. (Et alia manu:
Recognovi
.)
169.
Petilianus episcopus dixit:
Iniuriam facis vane, reponetur tibi, et quamquam reponere non liceat, tecum habeto
. Et alia manu:
Recognovi
.
170.
Fortunatianus episcopus Ecclesiae Catholicae dixit:
Quo diceret, excusationis tendiculas praetendens, ante diem cognitionis se quasi coelorum senatum partis Donati episcopos observasse diuturno labore fuisse confectos, cum a nostra parte omnino semper audientia flagitata sit; sed idcirco diem tempusque observavimus, ut et in hoc obedientia catholicae Ecclesiae monstretur
. Et cum diceret (et alia manu:
Recognovi
.)
171.
Marcellinus vir clarissimus tribunus et notarius dixit:
Secundum edicti tenorem utraeque partes his tantum in iudicio remanentibus quibus constitit cognitionem ab omnibus fuisse mandatam, iuxta professiones suas causam tractare debebunt.
172.
Fortunatianus episcopus Ecclesiae catholicae dixit:
Ut causa cognosci possit, decernat sublimitas tua superfluam et circumstantem nobis exire multitudinem.
Et alia manu:
Recognovi
.
173.
Marcellinus vir clarissimus tribunus et notarius dixit:
Hoc fieri necesse est. Illud autem prius est, ut decem ab utraque parte fateantur se in subscribentium consensisse personas; et licet ad vestram petitionem eorum fuerit praesentia procurata, tamen, ne quid vobis denegatum esse videatur, universorum subscriptiones ex ordine relegantur.
174.
Alypius episcopus Ecclesiae catholicae dixit:
Respondeant; utrum omnium subscriptiones quae mandato continentur, hic apud Carthaginem sint conscriptae
. Et alia manu:
Recognovi
.
175.
Emeritus episcopus dixit:
Quantum ex prosecutione cognovi, opus erat ut e nostris partibus professio promeretur. Patientia iudiciorum tuorum, quae manum dat omnibus, libenter annuit, ut et ii qui subscripserunt, professionem suam praesenti adstipulatione inserant gestis. Petimus praestantiam tuam ut cum subscriptio coeperit recitari, eosdem digneris audire.
Et alia manu: Emeritus
recognovi
.
176.
Marcellinus vir clarissimus tribunus et notarius dixit:
Subscriptiones omnium, sicut iusseram, recitentur
.
Rufinianus scriba recitavit:
Optatus episcopus Rusuccuritanus
. Et cum recitasset, Optatus episcopus dixit:
Mandavi et subscripsi
.
Et recitavit:
Pomponius episcopus Macrianensis
. Et cum recitasset, idem dixit:
Mandavi et subscripsi.
Et recitavit:
Donatianus episcopus Bagaiensis
. Et cum recitasset, idem dixit:
Mandavi et subscripsi.
Et recitavit:
Privatus episcopus Auzagensis
. Et cum recitasset, idem dixit:
Mandavi et subscripsi: adversarium in plebe mea non habeo
. Ampelius episcopus Ecclesiae catholicae dixit:
Perfectam unitatem ex conversione sua cognoscens, rectissimam fidem mecum frater meus Primulus loquitur episcopus. Episcopus enim tunc fuit partis Donati. Nunc conversus demonstrat cum plebe integram fidem ex sua conversione. Unitas illic perfecta est, non solum in ipsa civitate, verum etiam in omnibus dioecesibus.
177.
Aurelius episcopus Ecclesiae catholicae Carthaginis dixit:
Rogamus recitari nomina quae iamdudum de subscriptione recitavit, Donatianum dico Bagaiensem et Privatum Vagensem
. Et alia manu:
Recognovi
.
Marcellinus vir clarissimus tribunus et notarius dixit:
Denuo haec nomina, de quibus dubitatio nascitur, recitentur
.
Et recitavit:
Donatianus
episcopus Bagaiensis, Privatus episcopus Vagensis
.
Alypius episcopus Ecclesiae catholicae dixit:
Absit fallacia
. Rogatus episcopus dixit:
Ianuarianus dicitur, non Privatus
.
178.
Marcellinus vir clarissimus tribunus et notarius dixit:
Vultum tamen ipsum esse cognoscis?
179.
Rogatus episcopus dixit:
Ianuarianum scio, Privatum nescio
. Primianus episcopus Carthaginensis dixit:
Iamdudum de duobus fuit causa. Idcirco et illi non sunt mentiti, nec nostri. Nam est Auzagga ubi fuit Ianuarianus, qui nunc defunctus est: alia Auzagga, ubi est Privatus, qui nunc vivit
. Et alia manu:
Primianus episcopus recognovi
.
180.
Marcellinus vir clarissimus tribunus et notarius dixit:
Satis episcopali veritate rem de qua error fuerat natus, iudiciis intimare dignatus es. Unde nunc caetera perlegantur
.
Et recitavit:
Donatus episcopus plebis Celerinensis
. Et cum recitasset, idem dixit:
Ego mandavi et subscripsi: adversarium omnino nec habui nec habeo in plebe mea.
Et recitavit:
Victor episcopus Hipponiensium Diarrhytorum
. Et cum recitasset, idem dixit:
Et mandavi et subscripsi
.
Et recitavit:
Sarmentius episcopus Ternamusensis
. Et cum recitasset, idem dixit:
Et mandavi et subscripsi. Teneant gesta quia in plebibus meis adversarium non habeo
.
Et recitavit:
Perseverantius episcopus Tevestinus
. Et cum recitasset, idem dixit:
Et mandavi et subscripsi.
Et recitavit:
Pancratius episcopus Badiensis
. Et cum recitasset, idem dixit:
Et mandavi et subscripsi.
Et recitavit:
Maximianus Serteitanus episcopus
. Et cum recitasset, idem dixit:
Et mandavi et subscripsi.
Et recitavit:
Severinus episcopus Castellanus
. Et cum recitasset, idem dixit:
Et mandavi et subscripsi.
Et recitavit:
Colonicus episcopus Tinistensis
. Et cum recitasset, idem dixit:
Et mandavi et subscripsi, et traditores apud me non habeo.
Et recitavit:
Felix episcopus Moptensis
. Et cum recitasset, idem dixit:
Et mandavi et subscripsi.
Et recitavit:
Secundinus episcopus Iucundianensis
. Et cum recitasset, idem dixit:
Et mandavi et subscripsi: adversarios in Ecclesia non habeo.
Et recitavit:
Donatus episcopus Vageatensis
. Et cum recitasset, idem dixit:
Et mandavi et subscripsi.
181.
Alypius episcopus Ecclesiae catholicae dixit: Scriptum sit istos omnes in villis vel in fundis esse episcopos ordinatos, non in aliquibus civitatibus
. [Et alia manu:
Recognovi
.]
182.
Petilianus episcopus dixit:
Sic etiam tu multos habes per omnes agros dispersos. Immo crebros ubi habes, sane et sine populis habes.
Et alia manu:
Petilianus episcopus recognovi
.
Marcellinus vir clarissimus tribunus et notarius dixit:
Scripta sint quae ab utrisque partibus insinuata videntur esse iudiciis.
Et recitavit:
Rogatianus episcopus Idassensis
. Et cum recitasset, idem dixit:
Et mandavi et subscripsi: non habeo adversarium.
Aurelius episcopus Ecclesiae catholicae Macomadiensis dixit:
Habeo presbyterum in Ecclesia Florentinum. Episcopi fuerunt tres Catholici iam decesserunt: non potuimus adhuc ordinare. Presbyterum illic habemus Florentinum
Et recitavit: Germanus episcopus Zugabbaritanus. Et cum recitasset, idem dixit:
Et mandavi et subscripsi.
Et recitavit: Rogatianus episcopus Villamagnensis. Et cum recitasset, idem dixit:
Mandavi et subscripsi: adversarium non habeo.
Et recitavit:
Presbyter Manilius Bazienus pro episcopo meo
. Et cum recitasset,
183.
Marcellinus vir clarissimus tribunus et notarius dixit:
Pro quo episcopo?
Petilianus episcopus dixit:
Lumine captus est.
Et alia manu:
Petilianus episcopus recognovi.
Alypius episcopus Ecclesiae catholicae dixit:
Respondeatur utrum praesens sit, pro quo subscriptum est
. Et alia manu:
Recognovi
. Primianus episcopus dixit:
Loquamur veritatem. Oculis captus est, venire non potuit, presbyterum suum direxit.
Et alia manu:
Primianus episcopus recognovi
. Marcellinus vir clarissimus tribunus et notarius dixit:
Sed nomen ipsius debuit subscriptione teneri
.
184.
Alypius episcopus Ecclesiae catholicae dixit:
Testatum sit
[
eos
]
etiam absentium nomina velle inserere, ut etiam nobis liceat omnes catholicos episcopos, qui per infirmitatem vel per aliquam occasionem adesse non potuerunt, gestis inserere
. Et alia manu:
Recognovi
.
Et recitavit:
Donatus episcopus Apissanensis
. Et cum recitasset, idem dixit:
Et mandavi et subscripsi: adversarium non habeo.
185.
Petilianus episcopus dixit:
Quoniam prosecutio partis adversae contestata monstravit aliquos se absentes habere, nos quoque non tacemus aliquantos nostros multis necessitatibus aut adversis valetudinibus praepeditos non venisse, aliquantas etiam cathedras nunc esse viduatas, quibus adhuc episcopi ordinati non esse monstrantur. Etiam hoc acta contineant
. Et alia manu:
Petilianus episcopus recognovi
.
186.
Marcellinus vir clarissimus tribunus et notarius dixit:
Quantum ad confirmationem mandati pertinet, sufficit in utraque parte eorum numerus sacerdotum, qui eidem mandato subscripsisse monstrantur. Unde reliqua perlegantur, superfluis absentum causationibus sequestratis.
Et recitavit:
Quintasius episcopus Vaianensis
. Cumque accessisset, idem dixit:
Mandavi et subscripsi.
187.
Alypius episcopus ecclesiae catholicae dixit:
Obliteretur ergo subscriptio absentum
. Et alia manu:
Recognovi
.
Et recitavit:
Ianuarius episcopus Lamasbensis
. Cumque accessisset, idem dixit:
Mandavi et subscripsi.
Item recitavit:
Felix episcopus Novasinnensis
. Cumque accessisset, idem dixit:
Mandavi et subscripsi.
Item recitavit:
Martialis episcopus Idicrensis
. Cumque accessisset, idem dixit:
Mandavi et subscripsi.
Item recitavit:
Gedudus episcopus Uticensis
. Cumque accessisset, idem dixit:
Mandavi et subscripsi.
Item recitavit:
Urbanus episcopus Satafensis
. Cumque accessisset, idem dixit:
Mandavi et subscripsi.
Item recitavit:
Donatus episcopus Cillitanus
. Cumque accessisset, idem dixit:
Mandavi et subscripsi.
Item recitavit:
Liberalis episcopus loci Nasaitensis
. Cumque accessisset, idem dixit:
Mandavi et subscripsi: nec habui adversarium, nec habeo, nec habebo permittente Deo
.
Item recitavit:
Maximianus episcopus Hermianensis
. Cumque accessisset, idem dixit:
Mandavi et subscripsi.
Item recitavit:
Fortunatus episcopus Vesceritanus
. Cumque accessisset, idem dixit:
Mandavi et subscripsi.
Item recitavit:
Peregrinus episcopus Sufetanus
. Cumque accessisset, idem dixit:
Mandavi et subscripsi.
Item recitavit:
Donatus episcopus Merferebitanus
. Cumque accessisset, idem dixit:
Mandavi et subscripsi.
Item recitavit:
Gavinus episcopus Vegeselitanus
. Cumque accessisset, idem dixit:
Mandavi et subscripsi.
Item recitavit:
Veratianus episcopus Carpitanus
. Cumque accessisset, idem dixit:
Mandavi et subscripsi, qui sum successor Faustiniani, qui in unitate veritatis fuerat ordinatus a Donato, postmodum vero temporibus Macarii, illic emerserunt traditores.
Item recitavit:
Gaianus episcopus Tigualensis
. Cumque accessisset, idem dixit:
Mandavi et subscripsi.
Item recitavit:
Rogatus episcopus Perdicensis
. Cumque accessisset, idem dixit:
Mandavi et subscripsi.
Item recitavit:
Victorinus episcopus plebis Leptiminensis
. Cumque accessisset, idem dixit:
Mandavi et subscripsi.
Item recitavit:
Martinianus episcopus loci Tibuzabetensis
. Cumque accessisset, idem dixit:
Mandavi et subscripsi.
Item recitavit: Quintianus
episcopus a Lacu-dulce
. Valentinianus diaconus episcopi Primiani dixit:
Male habet
.
Item recitavit:
Pelagius episcopus Vanarionensis
. Cumque accessisset, idem dixit:
Mandavi et subscripsi: adversarium non habeo.
Item recitavit:
Victorianus episcopus Tibaritanus.
Cumque accessisset, idem dixit:
Mandavi et subscripsi.
Item recitavit
: Primulianus episcopus Mandasumitanus
. Cumque accessisset, idem dixit:
Consensi et subscripsi.
Item recitavit:
Fortunatianus episcopus Metensis
. Cumque accessisset, idem dixit:
Mandavi et subscripsi.
Item recitavit:
Felicianus episcopus Utinensis
. Cumque accessisset, idem dixit:
Mandavi et subscripsi.
Item recitavit:
Florentinus episcopus a Tubusubtu
. Cumque accessisset, idem dixit:
Mandavi et subscripsi.
Item recitavit:
Marcus episcopus Midicensis
. Cumque accessisset, idem dixit:
Mandavi et subscripsi: adversarium non habeo
. Alypius episcopus Ecclesiae catholicae dixit:
Unde es? quae est autem civitas tua?
Marcus episcopus dixit:
Secus Tapruram Midica. Novit me Dimenianus a Taprura
.
Item recitavit:
Donatus episcopus Cresimensis
. Cumque accessisset, idem dixit:
Mandavi et subscripsi: adversarium non habeo.
Item recitavit:
Victorianus episcopus Puppitanus.
Cumque accessisset, idem dixit:
Mandavi et subscripsi.
Item recitavit:
Dativus episcopus Novapetrensis
. Cumque accessisset, idem dixit:
Mandavi et subscripsi: et adversarium non habeo, quia illic est domnus Marculus, cuius sanguinem Deus exiget in die iudicii.
Item recitavit:
Maximinus episcopus dixit
. Cumque accessisset, idem dixit:
Mandavi et subscripsi.
Item recitavit:
Cresconius episcopus Legensis
. Cumque accessisset, idem dixit:
Mandavi et subscripsi: adversarium ibi nec habui, nec habeo.
Item recitavit:
Valentinianus episcopus Iuncensis
. Cumque accessisset, idem dixit:
Mandavi et subscripsi.
Item recitavit:
Gaudentius episcopus Zertensis
. Cumque accessisset, idem dixit:
Mandavi et subscripsi: adversarium non habeo
. Aurelius episcopus Ecclesiae catholicae Macomaziensis dixit:
Est ibi presbyter Catholicorum
. Gaudentius episcopus dixit:
Non habeo adversarium in plebe mea
.
Item recitavit:
Bonifacius episcopus Urugitanus
. Cumque accessiset, idem dixit:
Mandavi et subscripsi.
Item recitavit:
Donatus episcopus Bamaccorensis
. Cumque accessisset, idem dixit:
Mandavi et subscripsi, et nullum habeo adversarium in plebe, nisi solum Absalonem.
Aurelius episcopus Ecclesiae catholicae Macomadiensis dixit:
Hic est episcopus praesens Cassianus
.
Item recitavit:
Restitutus episcopus Drusilianensis
. Cumque accessisset, idem dixit:
Mandavi et subscripsi.
Item recitavit:
Flavianus episcopus Pauzerensis
. Cumque accessisset, idem dixit:
Mandavi et subscripsi.
Item recitavit:
Clarentius episcopus Tabracensis
. Cumque accessisset, idem dixit:
Mandavi et subscripsi.
Item recitavit:
Recargentius episcopus Lamiggigensis
. Cumque accessisset, idem dixit:
Mandavi et subscripsi: adversarium non habeo.
Aurelius episcopus Macomadiensis dixit:
Illic est Crescentianus presbyter.
Item recitavit:
Pascasius episcopus Tuggensis
. Cumque accessisset, idem dixit:
Mandavi et subscripsi.
Item recitavit:
Castus episcopus Cellensis
. Cumque accessisset, idem dixit:
Mandavi et subscripsi.
Item recitavit:
Aptus episcopus
Tuzuritanus. Cumque accessisset, idem dixit:
Mandavi et subscripsi
.
Item recitavit:
Victor episcopus Rotariensis
. Cumque accessisset, idem dixit:
Mandavi et subscripsi: adversarium non habeo.
Aurelius episcopus Ecclesiae catholicae Macomadiensis dixit:
Episcopum illic habuimus. Occidistis illum et invasistis.
188.
Adeodatus episcopus dixit:
Dicit episcopum occisum. Accuset, doceat, intendat
. Et alia manu:
Adeodatus episcopus recognovi
. Aurelius episcopus Ecclesiae catholicae Macomadiensis dixit:
Et rebaptizaverunt illum hominem nonagenarium episcopum.
Victor episcopus Azurensis Ecclesiae catholicae dixit:
Dicit se non habere. Ego Ecclesiam illic habeo, quod te non fugit.
Item recitavit:
Calipodius episcopus Vazaritanus
. Cumque accessisset, idem dixit:
Mandavi et subscripsi.
Item recitavit:
Benenatus episcopus Casensium Bastalensium
. [Cumque accessisset, idem dixit:]
Mandavi et subscripsi, et non habeo adversarium
.
Item recitavit:
Honoratus episcopus Adquesirensis
. Cumque accessisset, idem dixit:
Mandavi et subscripsi.
Item recitavit:
Felix episcopus Maxulitanus
. Cumque accessisset, idem dixit:
Mandavi et subscripsi.
Item recitavit:
Marcianus episcopus Sitifensis
. Cumque accessisset, idem dixit:
Mandavi et subscripsi.
Item recitavit:
Ianuarius episcopus Numidiensis
. Cumque accessisset, idem dixit:
Mandavi et subscripsi, et traditores non habeo
. Fortunatianus episcopus Ecclesiae catholicae Siccensis dixit:
Unde es?
Ianuarius episcopus dixit:
Numidia est. Mauritania est Caesariensis
. Reparatus episcopus Ecclesiae catholicae Sufasaritanae dixit:
Dioecesis mea est. Illic presbyterum habeo, illic tecum vigilavit
.
Item recitavit:
Campanus episcopus Cincaritanus
. Cumque accessisset, idem dixit:
Mandavi et subscripsi.
Item recitavit:
Cresconius episcopus Caesarianensis
. Cumque accessisset, idem dixit:
Mandavi et subscripsi: aemulum non habeo.
189.
Novatus episcopus Sitifensis Ecclesiae catholicae dixit:
Habet contra se Catholicum presbyterum, clericos abundantes, et populos ex coetu Donatistarum. Hic est presbyter et diaconus, hic in hac civitate Carthaginensi, quem praedavit, quem torsit, quem suspendit. Ecclesiam autem catholicam praedavit, pecuniam sustulit, frumenta deportavit, carpenta duxit, ut norit iste, quia est illic Ecclesia catholica. Hoc sum prosecutus.
Adeodatus episcopus dixit:
Haec omnia documentis agenda sunt. Faciat periculum qui mendacium in iudicio promit
. Et alia manu:
Adeodatus episcopus recognovi.
Novatus episcopus Ecclesiae catholicae dixit:
Iube presbyterum loci intromitti
.
190.
Marcellinus vir clarissimus tribunus et notarius dixit:
Ad praesentem cognitionem ista non pertinent. Quae mihi mandata est reliquorum subscriptio relegatur.
Salvianus episcopus dixit:
Nobis praescriptum est dudum quo dicerent. De episcopis agitur, non de presbyteris.
191.
Fortunatianus episcopus Ecclesiae Catholicae dixit:
A nostris partibus propterea respondetur, quia ibi Catholica denegatur. Unde impudentiae vestrae satisfactum fuisse praesentia gesta loquentur
. Et alia manu:
Recognovi
.
192.
Adeodatus episcopus dixit:
Agimus tibi gratias, quod semper facis iniuriam
. Et alia manu:
Adeodatus episcopus recognovi
.
193.
Marcellinus vir clarissimus tribunus et notarius dixit:
Ista in tempus aliud reserventur, nunc quod delegatum est sacro iudicio peragatur.
Item recitavit:
Felicissimus episcopus Obbensis
. Cumque accessisset, idem dixit:
Mandavi et subscripsi.
Item recitavit:
Rufinus presbyter pro episcopo meo Iuliano Midlensi subscripsi.
194.
Fortunatianus episcopus Ecclesiae Catholicae dixit:
Respondeatur utrum pro praesente subscripserit
. Et alia manu:
Recognovi
.
195.
Adeodatus episcopus dixit:
Iulianus aegritudine praepeditur: sed ne videretur aliquo pacto defuisse, presbyterum misit, per quem suam absentiam excusaret; et ipse pro illo subscripsit
. Et alia manu:
Recognovi
.
196.
Marcellinus vir clarissimus tribunus et notarius dixit:
Probabilis et rationabilis excusatio est.
197.
Fortunatianus episcopus Ecclesiae catholicae dixit:
Etiam hoc testatum esse volumus, quia pro absente subscripsit.
Et alia manu:
Recognovi
.
Item recitavit:
Optatus episcopus Timicitensis
. Cumque accessisset, idem dixit:
Mandavi et subscripsi.
Item recitavit:
Victorianus Tigimmensis episcopus
. Cumque accessisset, idem dixit:
Mandavi et subscripsi.
Item recitavit, Honorius episcopus Vartanensis. Cumque accessisset, idem dixit:
Mandavi et subscripsi.
Item recitavit:
Martinus episcopus Siccesitanus.
Cumque accessisset, idem dixit: Mandavi et subscripsi.
Item recitavit:
Vindemius episcopus a Cenis
. Cumque accessisset, idem dixit:
Mandavi et subscripsi.
Item recitavit:
Donatus episcopus Tanudaiensis
. Cumque accessisset, idem dixit:
Mandavi et subscripsi.
Item recitavit:
Possidius episcopus Sillitanus
. Cumque accessisset, idem dixit:
Mandavi et subscripsi.
Item recitavit:
Reparatus episcopus Aquensis
. Cumque accessisset, idem dixit:
Mandavi et subscripsi.
Item recitavit:
Honoratus episcopus Larensis
. Cumque accessisset, idem dixit:
Mandavi et subscripsi.
Item recitavit:
Proficentius episcopus Macomaziensis
. Cumque accessisset, idem dixit:
Licet non habeam adversarium, mandavi et subscripsi
. Fortunatianus episcopus Ecclesiae catholicae dixit:
Ex qua Macomadia?
Proficentius episcopus dixit:
Rusticiana
.
Item recitavit:
Paschasius episcopus Dusitanus
. Cumque accessisset, idem dixit:
Mandavi et subscripsi.
Item recitavit:
Antonianus episcopus Druensis
. Cumque accessisset, idem dixit:
Mandavi et subscripsi.
Item recitavit:
Ianuarius episcopus Aquae Albensis
. Cumque accessisset, idem dixit:
Mandavi et subscripsi.
Item recitavit
: Crescens episcopus Icositanus
. Cumque accessisset, idem dixit:
Mandavi et subscripsi.
Item recitavit:
Paschasius episcopus Turensis
. Cumque accessisset, idem dixit:
Mandavi et subscripsi.
Item recitavit:
Victor episcopus Oriensis
. Cumque accessisset, idem dixit:
Mandavi et subscripsi.
Item recitavit:
Marcianus episcopus Tabazagensis.
Cumque accessisset, idem dixit:
Mandavi et subscripsi.
Item recitavit:
Cresconius episcopus Siguitensis
. Cumque accessisset, idem dixit:
Mandavi et subscripsi. Sicut adversarium non habeo, sic numquam habeam.
Item recitavit:
Dativus episcopus Visensis
. Cumque accessisset, idem dixit:
Mandavi et subscripsi.
Item recitavit:
Quodvultdeus episcopus Nebbitanus
. Cumque accessisset, idem dixit:
Mandavi et subscripsi.
Item recitavit:
Constantius episcopus Rusubiccariensis
. Cumque accessisset, idem dixit:
Mandavi et subscripsi.
Item recitavit:
Augustalis episcopus Altiburitanus
. Cumque accessisset, idem dixit:
Mandavi et subscripsi.
Item recitavit:
Saturninus episcopus Tamagristensis
. Cumque accessisset, idem dixit:
Mandavi et subscripsi.
Item recitavit:
Simplicius episcopus Tibilitanus
. Cumque accessisset, idem dixit:
Mandavi et subscripsi: adversarium non habeo
. Aurelius episcopus Ecclesiae catholicae Macomadiensis dixit:
Ipse est episcopus qui rebaptizatus est, et factus est audiens.
198.
Adeodatus episcopus dixit:
Hoc cognitioni servandum est. Agnovit veritatem.
Item recitavit:
Verianus episcopus a Turre alba
. Cumque accessisset, idem dixit:
Mandavi et sunbscripsi.
Item recitavit:
Verissimus episcopus Tacaratensis
. Cumque accessisset, idem dixit:
Mandavi et subscripsi.
Item recitavit:
Servatus episcopus Amporensis
. Cumque accessisset, idem dixit:
Mandavi et subscripsi.
Item recitavit:
Martialis episcopus Vatarbensis
. Cumque accessisset, idem dixit:
Mandavi et subscripsi: adversarium non habeo.
Item recitavit:
Donatus episcopus Tamascaninensis
. Cumque accessisset, idem dixit:
Mandavi et subscripsi.
Item recitavit:
Quadratianus episcopus plebis Sicilibbensis.
Cumque accessisset, idem dixit:
Mandavi et subscripsi.
Item recitavit:
Saturnus episcopus Sitensis.
Cumque accessisset, idem dixit:
Mandavi et subscripsi.
Item recitavit:
Iunior episcopus Rusiccadiensis.
Cumque accessisset, idem dixit:
Mandavi et subscripsi.
Item recitavit:
Miggin episcopus Edistianensis
. Cumque accessisset, idem dixit:
Mandavi et subscripsi.
Item recitavit:
Fidentius episcopus Dianensis.
Cumque accessisset, idem dixit:
Mandavi et subscripsi.
Item recitavit:
Geminius episcopus Clypiensis.
Cumque accessisset, idem dixit:
Mandavi et subscripsi.
Item recitavit:
Marcianus episcopus Assabensis.
Cumque accessisset, idem dixit:
Mandavi et subscripsi.
Item recitavit:
Rogatianus episcopus a Vico Ateri.
Cumque accessisset, idem dixit:
Mandavi et subscripsi.
Item recitavit:
Donatus episcopus Bucconiensis
. Cumque accessisset, idem dixit:
Mandavi et subscripsi: adversarium non habeo.
Item recitavit:
Donatus episcopus Tegulatensis.
Cumque accessisset, idem dixit:
Mandavi et subscripsi.
Item recitavit:
Donatus episcopus Zicensis.
Cumque accessisset, idem dixit:
Mandavi et subscripsi.
Item recitavit:
Felix episcopus Magarmelitanus.
Cumque accessisset, idem dixit:
Mandavi et subscripsi.
Item recitavit:
Marcellinus episcopus Mullitanus
. Cumque accessisset, idem dixit:
Mandavi et subscripsi.
Item recitavit:
Benenatus episcopus a Casis Silvanae.
Cumque accessisset, idem dixit:
Mandavi et subscripsi.
Item recitavit:
Rufinus episcopus Labdensis
. Cumque accessisset, idem dixit:
Mandavi et subscripsi.
Item recitavit:
Victor episcopus Dionysianensis.
Primianus episcopus Carthaginis dixit:
Aegrotat.
Item recitavit:
Benenatus episcopus Mesarfeltensis
. Cumque accessisset, idem dixit:
Mandavi et subscripsi: et adversarium non habeo
. Aurelius episcopus Ecclesiae catholicae Macomadiensis dixit:
Habes. Persecutio tua plurimos cives evertit. Lucianus ibi fuit episcopus. Adhuc ordinari habet.
Item recitavit:
Gloriosus episcopus Migirpensis
. Cumque accessisset, idem dixit:
Mandavi et subscripsi.
Item recitavit:
Iunianus episcopus Lamigigensis
. Cumque accessisset, idem dixit:
Mandavi et subscripsi.
Item recitavit:
Paulus episcopus Siccensis
. Cumque accessisset, idem dixit:
Mandavi et subscripsi.
Item recitavit:
Felicianus episcopus Aquaenovensis.
Cumque accessisset, idem dixit:
Mandavi et subscripsi.
Item recitavit:
Aemilianus episcopus Verronensis.
Cumque accessisset, idem dixit:
Mandavi et subscripsi.
Item recitavit:
Secundinus episcopus Uvaziensis
. Cumque accessisset, idem dixit:
Mandavi et subscripsi.
Item recitavit:
Bellicius episcopus Teleptensis
. Cumque accessisset, idem dixit:
Mandavi et subscripsi.
Item recitavit:
Lucius episcopus Zabensis
. Cumque accessisset, idem dixit:
Mandavi et subscripsi.
Item recitavit:
Bebianus episcopus Dusensis
. Cumque accessisset, idem dixit:
Mandavi et subscripsi.
Item recitavit:
Bonifacius episcopus Utimmensis
. Cumque accessisset, idem dixit:
Mandavi et subscripsi.
Item recitavit:
Restitutus episcopus Membressitanus
. Cumque accessisset, idem dixit:
Mandavi et subscripsi.
Item recitavit:
Cresconius episcopus Aquensis
. Cumque accessisset, idem dixit:
Mandavi et subscripsi: et traditorem in plebe mea non habeo.
Aurelius episcopus Ecclesiae catholicae Macomadiensis dixit:
Habemus ibi presbyterum. Nam et episcopus ibi fuit, modo defunctus est, et in loco eius necdum est ordinatus.
Item recitavit:
Victor episcopus Curubitanus
. Cumque accessisset, idem dixit:
Mandavi et subscripsi.
Item recitavit:
Saturus episcopus Bizaciensis
. Cumque accessisset, idem dixit:
Mandavi et subscripsi.
Item recitavit:
Florentinus episcopus Furnitanus
. Cumque accessisset, idem dixit:
Mandavi et subscripsi.
Item recitavit:
Aemilianus episcopus Casensium Medianensium
. Cumque accessisset, idem dixit:
Mandavi et subscripsi.
Item recitavit:
Victor episcopus Gatianensis
. Cumque accessisset, idem dixit:
Mandavi et subscripsi.
Item recitavit:
Luculus episcopus ab Hospitiis
. Cumque accessisset, idem dixit:
Mandavi et subscripsi. Duos adversum me habeo, et ordinaverunt modo unum.
Item recitavit:
Romanus episcopus Lesvitanus
. Cumque accessisset, idem dixit:
Mandavi et subscripsi.
Item recitavit:
Restitutus episcopus Segermitanus
. Cumque accessisset, idem dixit:
Mandavi et subscripsi.
Item recitavit:
Cresconius episcopus ab Horrea Aninicensi
. Cumque accessisset, idem dixit:
Mandavi et subscripsi.
Item recitavit
: Faustinus episcopus Tambaiensis
. Cumque accessisset, idem dixit:
Mandavi et subscripsi.
Item recitavit:
Primilianus episcopus Lucimagnensis.
Cumque accessisset, idem dixit:
Mandavi et subscripsi: adversarium non habeo.
Item recitavit:
Maximianus episcopus Bennefensis
. Primianus episcopus Carthaginis dixit:
Hodie exivit de corpore.
Item recitavit:
Donatus episcopus Tiseditanus
. Cumque accessisset, idem dixit:
Mandavi et subscripsi.
Item recitavit:
Urbanus episcopus Talensis
. Cumque accessisset, idem dixit:
Mandavi et subscripsi.
Item recitavit
: Innocentius episcopus Guzabetensis
. Cumque accessisset, idem dixit:
Mandavi et subscripsi: adversarium non habeo.
Item recitavit:
Felix episcopus Zummensis
. Cumque accessisset, idem dixit:
Mandavi et subscripsi.
Item recitavit
: Leontius episcopus Rusticianensis
. Cumque accessisset, idem dixit:
Mandavi et subscripsi: adversarium non habeo.
Terentius episcopus Ecclesiae catholicae dixit:
Iste rebaptizabat post partem Donati. Rebaptizatus est postea, et sic est ordinatus
.
199.
Adeodatus episcopus dixit:
Serva partibus quae competunt.
Item recitavit:
Evasius episcopus Girbitanus
. Cumque accessisset, idem dixit:
Mandavi et subscripsi
.
200.
Fortunatius episcopus Ecclesiae catholicae Siccensis dixit:
Felix Zummensis quomodo absens subscribere potuit doceatur
. Et alia manu:
Recognovi
.
201.
Marcellinus vir clarissimus tribunus et notarius dixit:
Videtis quid a partibus vestris flagitetur. Quaeritur enim quis nomine istius qui in praesentiarum videtur minime constitutus subscripserit mandato
. Adeodatus episcopus dixit:
Expecta, hoc quaeritur
. Et alia manu:
Adeodatus episcopus recognovi
. Optatus episcopus dixit:
Felix Lambiensis infirmatur.
Marcellinus vir clarissimus tribunus et notarius dixit:
Cuius loci Felix episcopus subscripserit, officium aperte demonstret.
Et recitavit:
Felix Zummensis
. Alypius episcopus Ecclesiae catholicae dixit:
Subscriptionis falsitatem deprehensam fuisse testatum sit.
Et alia manu:
Recognovi
. Adeodatus episcopus dixit:
Hic error est, non falsitas
. Et alia manu:
Recognovi
. Alypius episcopus Ecclesiae catholicae dixit:
Magnus error. Nescivit unde esset
. Et alia manu:
Recognovi
. Possidius episcopus Ecclesiae catholicae dixit:
Quis sub eius nomine subscripserit, saltem hoc Notarius eorum edicat
. [Et alia manu:
Recognovi
]. Alypius episcopus Ecclesiae catholicae dixit:
Sufficit non nos praetermisisse ista.
[Et alia manu:
Recognovi
]. Petilianus episcopus dixit:
Felix quidam Lambiensis, collega noster, hic aegrotat; sed et alii duo, id est Flavianus et Donatus, ibidem non mediocri aegritudine retinentur. Credo quod alicui mandaverit pro se subscribi ille Felix, et in nomine sedis vel loci factus est error; quem aut simpliciter accipiant, aut facimus huius nominis iacturam.
Et alia mauu.
Petilianus episcopus recognovi
. Marcellinus vir clarissimus tribunus et notarius dixit:
Accepistis prosecutionem, quam vobis aestimo posse sufficere. Unde patimini ut reliqua perlegantur.
Et recitavit:
Ianuarius episcopus de Tubursico Numidiarum
. Cumque accessisset, idem dixit:
Mandavi et subscripsi.
Item recitavit:
Securus episcopus Tenitanae urbis
. Cumque accessisset, idem dixit:
Hic sum; et mandavi et subscripsi.
Item recitavit:
Donatus episcopus Arensis
. Cumque accessisset, idem dixit:
Mandavi et subscripsi, et traditores in plebe mea non habeo
.
Item recitavit:
Marinianus episcopus ab Oea
. Cumque accessisset, idem dixit:
Mandavi et subscripsi.
Item recitavit:
Montanus episcopus a Cemeriniano
. Cumque accessisset, idem dixit:
Mandavi et subscripsi: adversarium non habeo.
Fortunatus episcopus Ecclesiae catholicae Constantiniensis dixit:
Habemus illic Ecclesiam, et presbyterum Terentium
.
Item recitavit:
Donatianus episcopus Carcabianensis.
Cumque accessisset, idem dixit:
Mandavi et subscripsi.
Item recitavit:
Iustus episcopus Nicibensis.
Cumque accessisset, idem dixit:
Mandavi et subscripsi.
Item recitavit:
Felix episcopus Tagaraiensis
. Cumque accessisset, idem dixit:
Mandavi et subscripsi.
Item recitavit:
Victor episcopus Equizetensis.
Cumque accessisset, idem dixit:
Mandavi et subscripsi.
Item recitavit:
Ianuarius episcopus Horreae Caeliensis
. Cumque accessisset, idem dixit:
Mandavi et subscripsi.
Item recitavit:
Cresconius episcopus Pudentianensis
. Cumque accessisset, idem dixit:
Mandavi et subscripsi. Traditores vero in plebe mea et omni dioecesi mea non habeo
. Aurelius episcopus Ecclesiae catholicae Macomadiensis dixit:
Episcopum ibi habebamus Memmianum reverentissimum virum. Postea alterum Memmianum illic ordinavimus. Defuncti sunt. Ordinamus alium
. Adeodatus episcopus dixit:
Cui?
Aurelius episcopus Ecclesiae catholicae Macomadiensis dixit:
Remotis vobis ordinamus. Ipsi deposuerunt basilicas, ipsi tulerunt ornamenta Ecclesiae. Ille qui loquitur, quatuor basilicas deposuit uno loco.
Item recitavit:
Ianuarius episcopus Aptucensis
. Cumque accessisset, idem dixit:
Mandavi et subscripsi.
Victor episcopus Ecclesiae catholicae Libertinensis dixit:
Unitas est illic, publicam non latet conscientiam
.
Item recitavit:
Fidentius episcopus Cullitanus
. Cumque accessisset, idem dixit:
Mandavi et subscripsi.
Item recitavit:
Saturninus episcopus Gazabianensis
. Cumque accessisset, idem dixit:
Mandavi et subscripsi.
Item recitavit:
Vitalis episcopus Masculitanus
. Cumque accessisset, idem dixii.
Mandavi et subscripsi
. Aurelius episcopus Ecclesiae catholicae Macomadiensis dixit:
Iste Vitalis diaconus fuit catholicus in civitate Sitifensi. Rebaptizatus, factus est presbyter. Proiectus est causa adulterii, et factus est postea episcopus
. Petilianus episcopus dixit:
Accusatoris loco stare voluisti
. Et alia manu:
Recognovi
. Aurelius episcopus Ecclesiae catholicae Macomadiensis dixit:
Non accusatoris loco, sed purgationis
.
Item recitavit:
Rufinianus episcopus Tuburbitanus
. Cumque accessisset, [idem dixit]
Mandavi et subscripsi
.
Item recitavit:
Cresconius episcopus Baiesitanus
. Cumque accessisset, idem dixit:
Mandavi et subscripsi.
Item recitavit:
Saturninus episcopus Victorianensis
. Cumque accessisset, idem dixit:
Mandavi et subscripsi.
Item recitavit:
Lucianus episcopus Burugiatensis
. Cumque accessisset, idem dixit:
Mandavi et subscripsi.
Item recitavit:
Maximus episcopus Abitinensis
. Cumque accessisset, idem dixit:
Mandavi et subscripsi.
Item recitavit:
Victor episcopus Gibbensis
. Cumque accessisset, idem dixit:
Mandavi et subscripsi.
Item recitavit:
Victorianus episcopus Tunusudensis
. Cumque accessisset, idem dixit:
Mandavi et subscripsi.
Item recitavit:
Cresconius [episcopus] Ausugrabensis
. Cumque accessisset, idem dixit:
Mandavi et subscripsi.
Item recitavit:
Fortunatianus episcopus a Senemsalis
. Cumque accessisset, idem dixit:
Mandavi et subscripsi.
Item recitavit:
Salustius episcopus Zertensis
. Cumque accessisset, idem dixit:
Mandavi et subscripsi.
Item recitavit:
Hilarius episcopus Sullitanus
. Cumque accessisset, idem dixit:
Mandavi et subscripsi.
[Item recitavit:
Victor episcopus Taborensis
.] Et cum recitasset, Victor episcopus Taborensis dixit:
Susceperam quidem mandatum; sed quia beatissimus pater et princeps noster Primianus nunc suscepit, me necesse est mandare his actis.
Marcellinus vir clarissimus tribunus et notarius dixit:
Voluntatem tuam gesta retinebunt
.
Item recitavit:
Argutus episcopus Tabudensis
. Cumque accessisset, idem dixit:
Mandavi et subscripsi.
Item recitavit
: Felix episcopus Manazenensium Regiorum
. Cumque accessisset, idem dixit:
Mandavi et subscripsi
.
Item recitavit:
Macrobius episcopus Hipponiensis
. Cumque accessisset, idem dixit:
Mandavi et subscripsi.
Item recitavit:
Maximinus episcopus Uzabirensis
. Cumque accessisset, idem dixit:
Mandavi et subscripsi.
Item recitavit:
Cresconius episcopus Silemsilensis
. Cumque accessisset, idem dixit:
Mandavi et subscripsi. Traditores non habeo in plebe mea
. Aurelius episcopus Ecclesiae catholicae Macomadiensis dixit:
Presbyterum habemus qui intervenit
.
202.
Adeodatus episcopus dixit:
Intervenit dixisti. Si ubique vestros spargere velitis, iam videmini habere nobiscum partem in his locis ubi Christiani sunt
. Et alia manu:
Recognovi
.
Item recitavit:
Gaudentius episcopus Nigizubitanus
. Cumque accessisset, idem dixit:
Mandavi et subscripsi.
Item recitavit:
Cresconius episcopus Sinitensis
. Cumque accessisset, idem dixit:
Mandavi et subscripsi.
Item recitavit:
Turrasius episcopus Fissanensis
. Cumque accessisset, idem dixit:
Mandavi et subscripsi.
Item recitavit:
Speratus episcopus Cataquensis
. Cumque accessisset, idem dixit:
Mandavi et subscripsi.
Item recitavit:
Fortunatianus episcopus Vensanensis
. Cumque accessisset, idem dixit:
Mandavi et subscripsi.
Item recitavit:
Ianuarius episcopus Centurionensis
. Cumque accessisset idem dixit:
Mandavi et subscripsi.
Item recitavit:
Comparator episcopus Mactaritanus
. Cumque accessisset, idem dixit:
Mandavi et subscripsi
.
Item recitavit:
Cresconius episcopus Banzarensis
. Cumque accessisset, idem dixit:
Mandavi et subscripsi: traditorem non habeo in plebe mea
.
Item recitavit:
Victor episcopus Hiltensis
. Cumque accessisset, idem dixit:
Mandavi et subscripsi.
Item recitavit:
Victor episcopus Titulitanus
. Cumque accessisset, idem dixit:
Mandavi et subscripsi.
Item recitavit:
Felix episcopus Vosetanus
. Cumque accessisset, idem dixit:
Mandavi et subscripsi.
203.
Palatinus episcopus Ecclesiae catholicae dixit:
Diaconus fuit et rebaptizatus est
. Adeodatus episcopus dixit:
Serva partibus quae competunt
. Et alia manu:
Adeodatus episcopus recognovi
.
Item recitavit:
Rogatus episcopus Zaraitensis
. Cumque accessisset, idem dixit:
Mandavi et subscripsi.
Cresconius episcopus Ecclesiae Catholicae dixit:
Diaconus catholicus erat, et rebaptizatus est
. Adeodatus episcopus dixit:
Serva partibus quae competunt
.
Item recitavit:
Maximinus episcopus Tuburbitanus
. Cumque accessisset, idem dixit:
Mandavi et subscripsi.
Item recitavit:
Donatus episcopus a Medianis Zabuniorum
. Cumque accessisset, idem dixit:
Mandavi et subscripsi
.
204.
Victor episcopus Ecclesiae catholicae dixit:
Probet se accessisse ad unam domum quam dicit
. Quum diceret. Novatus episcopus Ecclesiae catholicae Sitifi dixit:
Scriptum sit Medianas Zabuniorum habere presbyterum. Ipse hodie tenet plebem et basilicam. Unitatem habet. Nullus illic est Donatistarum. Supra corpus episcopi catholici presbyterum ordinavi, et Deo volente ordinabitur illic episcopus. Episcopus autem Donatistarum in eodem loco non est.
Adeodatus episcopus dixit:
Contra haec serva quae competunt
. Et alia manu:
Adeodatus episcopus recognovi
. Marcellinus vir clarissimus tribunus et notarius dixit:
Quae partibus competunt, salva erunt
.
Item recitavit:
Felix episcopus Uzalensis
. Cumque accessisset, idem dixit:
Mandavi et subscripsi.
Item recitavit:
Servandus episcopus a Casis Favensibus
. Cumque accessisset, idem dixit:
Mandavi et subscripsi. Traditorem non habeo.
Item recitavit:
Felix episcopus Putiensis
. Cumque accessisset, idem dixit:
Mandavi et subscripsi
.
205.
Petilianus episcopus dixit:
De mandato constet, non de causa, quae postea est ventilanda
Et alia manu:
Petilianus episcopus recognovi
.
206.
Marcellinus vir clarissimus tribunus et notarius dixit:
Ista frequentius interlocutus sum, superflue in his creditis immorandum.
Item recitavit:
Messianus episcopus Seleucianensis
. Cumque accessisset, idem dixit:
Mandavi et subscripsi.
Item recitavit:
Liberantius episcopus Tisanianensis
. Cumque accessisset, idem dixit:
Mandavi et subscripsi.
Item recitavit:
Cresconius episcopus Advocatensis
. Cumque accessisset, idem dixit:
Mandavi et subscripsi.
Item recitavit:
Donatus episcopus Scillitanus
. Cumque accessisset, idem dixit:
Mandavi et subscripsi.
Item recitavit:
Urbanus episcopus Vicensis
. Cumque accessisset, idem dixit:
Mandavi et subscripsi.
Item recitavit:
Victorinus episcopus Adrumetinus
. Cumque accessisset, idem dixit:
Mandavi et subscripsi.
Item recitavit:
Maximus episcopus Canianensis
. Cumque accessisset, idem dixit:
Mandavi et subscripsi.
Item recitavit:
Ampelius episcopus Neapolitanus
. Cumque accessisset, idem dixit:
Mandavi et subscripsi.
Item recitavit:
Maximus episcopus Macrensis
. Cumque accessisset, idem dixit:
Mandavi et subscripsi.
Item recitavit:
Idaxius episcopus Muzucensis
. Cumque accessisset, idem dixit:
Mandavi et subscripsi.
Item recitavit:
Restitutus episcopus Flumenpiscensis
. Cumque accessisset, idem dixit:
Mandavi et subscripsi.
Item recitavit:
Tertullus episcopus Cilibiensis
. Cumque accessisset, idem dixit:
Mandavi et subscripsi.
(Item recitavit:)
Ianuarius episcopus Narensis
. Cumque accessisset, idem dixit:
Mandavi et subscripsi.
Item recitavit:
Honoratus episcopus Thusdritanus
. Cumque accessisset, idem dixit:
Mandavi et subscripsi.
Item recitavit:
Crescentilianus episcopus Lambiritensis
. Cumque accessisset, idem dixit:
Mandavi et subscripsi: et profiteor me traditores non habere
. Aurelius episcopus Ecclesiae catholicae Macomadiensis dixit:
Superflue profiteris. Episcopus ibi fuit, proxime defunctus est. Ordinandus illic erit alius.
Item recitavit:
Habetdeus episcopus Aurusulianensis
. Cumque accessisset, idem dixit:
Mandavi et subscripsi.
Item recitavit:
Burcaton episcopus Gemellensis
. Cumque accessisset, idem dixit:
Mandavi et subscripsi. Traditorem non habeo nec habui umquam.
Item recitavit:
Ianuarius episcopus Betagbaritanus
. Cumque accessisset, idem dixit:
Mandavi et subscripsi.
Item recitavit:
Donatianus episcopus Lamzellensis
. Cumque accessisset, idem dixit:
Mandavi et subscripsi. Traditorem autem nec habeo, nec habui, nec habiturus sum.
Aurelius episcopus Ecclesiae catholicae Macomadiensis dixit:
Rufus episcopus ibi fuit noster. Lamzelli in basilica nostra positus est Gildo. Scriptum sit, dum exspectatur electio. Caeterum in nomine Christi ordinabitur illic episcopus
.
Item recitavit:
Celer episcopus Capsensis.
Cumque accessisset, idem dixit:
Mandavi et subscripsi.
Item recitavit:
Cresconius episcopus Musertitanus.
Cumque accessisset, idem dixit:
Mandavi
[
et subscripsi
].
Item recitavit:
Donatus episcopus Tubursicensis
. Cumque accessisset, idem dixit:
Mandavi et subscripsi.
Item recitavit:
Quodvultdeus episcopus Cessitanus
.
207.
Petilianus episcopus dixit:
In itinere defecit
. Et alia manu:
Petilianus episcopus recognovi
. Fortunatianus episcopus Ecclesiae catholicae dixit:
Qui in itinere dicitur defecisse, quemadmodum invenitur subscripsisse doceatur
. Et alia manu:
Recognovi
. Petilianus episcopus dixit:
Non de ipso dictum est, calumniose agis, de altero suggestum est
. Et alia manu:
Petilianus episcopus recognovi.
Fortunatianus episcopus Ecclesiae catholicae dixit:
De quo?
Petilianus episcopus dixit:
Qui decessit in via
. Et alia manu:
Petilianus episcopus recognovi.
Alypius episcopus Ecclesiae catholicae dixit:
Recitentur nomina, ut eadem agnoscat
. Et alia manu
: Recognovi
. Fortunatianus episcopus Ecclesiae catholicae dixit:
Si in via defecit, quomodo subscripsit?
Et alia manu:
Recognovi
. Aurelius episcopus Ecclesiae catholicae Carthaginis dixit:
Clericus pro mortuo subscripsit?
Et alia manu:
Recognovi
. Alypius episcopus Ecclesiae catholicae dixit:
Eligat sibi ut ostendam quomodo mentiatur
. Et alia manu:
Recognovi
. Marcellinus vir clarissimus tribunus et notarius dixit:
Doceatur quomodo is qui in itinere dicitur defecisse, subscripserit.
Alypius episcopus Ecclesiae catholicae dixit:
Recitetur utrum clericus ex nomine suo subscripserit, an ex nomine defuncti
. Et alia manu:
Recognovi
. Marcellinus vir clarissimus tribunus et notarius dixit:
Recitetur, cuius nomine subscripserit qui in itinere dicitur defecisse
.
Et recitavit:
Quodvultdeus episcopus Cessitanus aeger subscripsi
. Fortunatianus episcopus Ecclesiae Catholicae dixit:
Advertit nobilitas tua, nullius clerici nomen pro defuncti nomine subscripsisse, sed tamquam vivi, mortui nobis, qui in via iuxta eorum professionem dicitur defecisse, subscriptionem obtulisse
. Et alia manu:
Recognovi
. Petilianus episcopus dixit:
Quid si et iste moriatur, qui aeger subscripsit?
quasi hodie non unus defecit
. Et alia manu:
Petilianus episcopus recognovi
. Aurelius episcopus Ecclesiae Catholicae Carthaginensis dixit:
Sed in itinere defecisse dixisti
. Et alia manu:
Recognovi
. Alypius episcopus Ecclesiae catholicae dixit:
Sufficiunt ista deprehensa. Caetera subsequantur
. Et alia manu:
Recognovi
. Petilianus episcopus dixit:
Nihil deprehendisti, argumentaris contra veritatem
. Et alia manu:
Petilianus episcopus recognovi
. Alypius episcopus Ecclesiae Catholicae dixit:
Tu dixisti.
Et alia manu:
Recognovi
.
Marcellinus vir clarissimus tribunus et notarius dixit:
Si verum est, ut asseritis, quod in itinere defecit, constat eius subscriptionem falsissime recitatam: sin vero ipse subscripsit, non potuit in itinere deperire
. Petilianus episcopus dixit:
Non est humanum mori? Non etiam morientes testamentis suis subscribunt?
Et alia manu:
Petilianus episcopus recognovi
. Alypius episcopus Ecclesiae catholicae dixit:
Humanitatis est mori, sed inhumanitatis est fallere.
Et alia manu:
Recognovi.
Petilianus episcopus dixit:
Non est hoc fallere, quia potuit revertens in itinere mori. Mandatum adhuc modo accipio. Dico quid moveat.
Et alia manu:
Petilianus episcopus recognovi.
Fortunatianus episcopus Ecclesiae catholicae dixit:
Mandatorum dies prolatus a partibus recitetur, ut appareat de nomine defuncti, quae pars in mendacium prosilierit
. Et alia manu:
Recognovi
. Marcellinus vir clarissimus tribunus et notarius dixit:
Mandati diem pandat officium
.
Rufinianus scriba dixit:
Recitabo sicut praecepit sublimitas tua diem mandati.
Et recitavit:
Post consulatum Varanis viro clarissimo octavo kalendas Iunias Carthagine
. Et cum recitaret, Marcellinus vir clarissimus tribunus et notarius dixit:
Caetera perlegantur
. Rufinianus scriba recitavit:
Ianuarianus, Primianus, Felix, Donatus, Candorius, Optatus, Donatianus, Antonianus, Victorianus, Fortis, et caeteri; Primiano, Petiliano, Emerito, Protasio, Montano, Gaudentio, Adeodato, coepiscopis nostris praesentes praesentibus salutem.
Et cum recitaret,
Aurelius episcopus Ecclesiae catholicae dixit:
Iamdudum ipse subscripsit. Modo dixit Clericus subscripsit, modo episcopus
. Et cum diceret, (et alia manu:
Recognovi
.)
Marcellinus vir clarissimus tribunus et notarius dixit: Advertitis, praesentes praesentibus peragendi negotii dedisse mandatum.
Quomodo igitur hic qui praesens in hac urbe se inter caeteros sine dubio mandasse professus est et in itinere dicitur defecisse, et in hac urbe subscripsisse mandato?
Adeodatus episcopus dixit:
Octo dies emensi sunt, ut mandatum confectum est. Is qui mandavit, de cuius nomine nunc agitur, cum aegrotare coepisset, ad propria remeans in itinere defecit
. Et alia manu:
Adeodatus episcopus recognovi
. Vincentius episcopus Ecclesiae catholicae dixit:
Dicat quo in loco defecit
. Et alia manu:
Recognovi
: Adeodatus episcopus dixit:
Non novi locum.
Et alia manu:
Ut suprascriptum.
Marcellinus vir clarissimus tribunus et notarius dixit:
Quoniam probabilis est vestrae sanctitatis prosecutio, qua eum hic fuisse et aegrum ad propria remeantem defecisse testaris, saltem hoc docere te convenit, ut utrum in hac urbe fuerit sub Dei testificatione designes
. Fortunatianus episcopus Ecclesiae catholicae dixit:
Si praecipit sublimitas tua, Petiliani viro clarissimo prosecutio recitetur, ut ex lectione cognoscant universi, quam non vere nunc dicatur eum repedantem de Carthagine, in itinere defecisse, quia aliter eum eius prosecutio demonstravit
. Et alia manu:
Recognovi
. Marcellinus vir clarissimus tribunus et notarius dixit:
Legatur prosecutio postulata.
Cumque ex codice legeretur, Marcellinus vir clarissimus tribunus et notarius dixit:
Nihil mihi videtur amplius de hac parte quaerendum, nisi ut sub testificatione divina utrum hic praesens fuerit de quo agitur, simplici professione pandatur
. Emeritus episcopus dixit:
Quid si se alius pro eodem apposuit?
Et alia manu:
Emeritus episcopus recognovi.
Marcellinus vir clarissimus tribunus et notarius dixit:
De hoc Dei erit etiam sine sacramenti interpositione circa fallentes, omni ex parte iudicium.
Unde reliqua subscribentium nomina relegantur
.
Et recitavit:
Quodvultdeus episcopus Volitanus
. Cumque accessisset, idem dixit:
Mandavi et subscripsi.
Item recitavit:
Donatus episcopus a Turre Rotunda
. Cumque accessisset, idem dixit:
Mandavi et subscripsi.
Item recitavit:
Victorius episcopus Selendetensis.
Crescentianus episcopus dixit:
Hic est, aegrotat
.
Item recitavit:
Crescentianus episcopus Ammederensis
. Cumque accessisset, idem dixit:
Mandavi et subscripsi.
Item recitavit:
Felix episcopus Bullensis
. Cumque accessisset, idem dixit:
Mandavi et subscripsi.
Item recitavit:
Cresconius episcopus a Cibaliana
. Cumque accessisset, idem dixit:
Mandavi et subscripsi.
Item recitavit:
Iurata episcopus a Turre - Tamallumensi
. Cumque accessisset, idem dixit:
Mandavi et subscripsi.
Item recitavit:
Liberalis episcopus Milidiensis.
Cumque accessisset, idem dixit:
Mandavi et subscripsi.
Item recitavit:
Donatus episcopus Auzagerensis.
Cumque accessisset, idem dixit:
Mandavi et subscripsi.
Item recitavit:
Victor episcopus Villaregensis.
Cumque accessisset, idem dixit:
Mandavi et subscripsi.
Item recitavit:
Donatus episcopus Buzensis.
Cumque accessisset, idem dixit:
Mandavi et subscripsi.
Item recitavit:
Lucius episcopus Tamallensis.
Cumque accessisset, idem dixit:
Mandavi et subscripsi.
Item recitavit:
Quintus episcopus Tagaralensis.
Cumque accessisset, idem dixit:
Mandavi et subscripsi.
Item recitavit:
Datianus episcopus Teleplensis.
Cumque accessisset, idem dixit:
Mandavi et subscripsi.
Item recitavit:
Megasius episcopus Tucaborensis
. Cumque accessisset, idem dixit:
Mandavi et subscripsi.
Item recitavit:
Honoratus episcopus Iommitensis.
Cumque accessisset, idem dixit:
Mandavi et subscripsi.
Item recitavit:
Vitalis episcopus Ucrensis.
Cumque accessisset, idem dixit:
Mandavi et subscripsi.
Item recitavit:
Plutianus episcopus Masclianensis.
Cumque accessisset, idem dixit:
Mandavi et subscripsi.
Item recitavit:
Faustinus episcopus Naraggaritanus.
Cumque accessisset, idem dixit:
Mandavi et subscripsi.
Item recitavit:
Felicianus episcopus Viltensis.
Cumque accessisset, idem dixit:
Mandavi et subscripsi.
Item recitavit:
Felix episcopus Boncarensis.
Cumque accessisset, idem dixit:
Mandavi et subscripsi.
Item recitavit:
Felix episcopus Telensis
. Cumque accessisset, idem dixit:
Mandavi et subscripsi.
Item recitavit:
Secundus episcopus Arensis.
Cumque accessisset, idem dixit:
Mandavi et subscripsi: adversarium in plebe mea non habeo.
Item recitavit:
Iulianus episcopus Tignicensis.
Cumque accessisset, idem dixit:
Mandavi et subscripsi.
Item recitavit:
Splendonius episcopus Mutugennensis.
Cumque accessisset, idem dixit:
Mandavi et subscripsi.
Item recitavit:
Serenianus episcopus Mammillensis.
Cumque accessisset, idem dixit:
Mandavi et subscripsi.
Item recitavit:
Salvianus episcopus Leptitanus.
Cumque accessisset, idem dixit:
Mandavi et subscripsi.
Item recitavit:
Reperatus episcopus Vindensis.
Cumque accessisset, idem dixit:
Mandavi et subscripsi.
Item recitavit:
Leontius episcopus Praesidiensis.
Cumque accessisset, idem dixit:
Mandavi et subscripsi.
Item recitavit:
Titianus episcopus Sufetulensis.
Cumque accessisset, idem dixit:
Mandavi et subscripsi.
Item recitavit:
Nestorius episcopus Malianensis.
Cumque accessisset, idem dixit:
Mandavi et subscripsi.
Item recitavit:
Donatus episcopus Ancusensis
. Cumque accessisset, idem dixit:
Mandavi et subscripsi.
Item recitavit:
Flavosus episcopus Cissitanus
. Cumque accessisset, idem dixit:
Mandavi et subscripsi.
Item recitavit:
Maximinus episcopus Turreblandensis
. Cumque accessisset, idem dixit:
Mandavi et subscripsi.
Item recitavit:
Miggin episcopus Vagalitanus
. Cumque accessisset, idem dixit:
Mandavi et subscripsi.
Item recitavit:
Donatianus episcopus Capsensis
. Cumque accessisset, idem dixit:
Mandavi et subscripsi.
Item recitavit:
Marcianus episcopus Cebarsussensis
. Cumque accessisset, idem dixit:
Licet adversarium non habeam, tamen mandavi et subscripsi.
Item recitavit:
Restitutus episcopus Laritensis
. Cumque accessisset, idem dixit:
Mandavi et subscripsi.
Item recitavit:
Victorianus episcopus Aquensis.
Cumque accessisset, idem dixit:
Mandavi et subscripsi.
Asellicus episcopus Ecclesiae catholicae municipii Tusuritani dixit:
Sub testificatione omnipotentis Dei et Iesu Christi Salvatoris nostri, dico nos sic esse de Arzugibus profectos, die tertio kalendarum Maiarum. Presbyter fuit, non episcopus in via ordinatus est. Sed hac factione qua valet est illic episcopus, in adulterio detectus. Adhuc pendet cognitio.
208.
Marcellinus vir clarissimus tribunus et notarius dixit:
Episcopum sufficit ordinatum; hac parte transita, reliqua percurrat officium.
Et recitavit:
Faustinus episcopus Nationensis
. Cumque accessisset, idem dixit:
Adversarium non habeo, mandavi et subscripsi
.
Item recitavit:
Marcianus episcopus Eminentianensis in itinere remansit. Felix
[
Episcopus
]
Novasinnensis subscripsi pro eo
. Alypius episcopus Ecclesiae catholicae dixit:
Quomodo praesentes praesentibus mandaverunt?
Felix Novasinnensis episcopus dixit:
Ipse me rogavit in itinere, et ego pro ipso subscripsi.
209.
Marcellinus vir clarissimus tribunus et notarius dixit:
Licet hoc lectum atque dictum sit, quod praesentes praesentibus mandaverunt; tamen ne mora superflua conteratur, reliqua percurrat officium
.
Et recitavit:
Martialis episcopus Idicrensis pro Felice Garbensi et Iusto Formensi, qui in itinere causa infirmitatis detenti sunt, pro eis subscripsi.
Marcellinus vir clarissimus tribunus et notarius dixit:
Etiam hoc superiori constat esse consimile.
Et adiecit:
Aliud recitetur
: Marcianus episcopus Ecclesiae catholicae dixit:
Felix episcopus Garbensis de domo sua non exivit
.
Et recitavit: [
Gaudentius episcopus Tigisitanus
.] Cresconius episcopus Siguitanus dixit:
Gaudentius collega noster, episcopus loci Tigisitani, infirmitatis causa in itinere remansit; pro eo subscripsi
.
210.
Fortunatianus episcopus Ecclesiae catholicae dixit:
Testatum sit actis sublimitatis tuae, ideo haec fieri ut maior videatur eorum numerus episcoporum; quamvis nec sic Catholicis possit aequari.
Et alia manu:
Recognovi
.
Item recitavit:
Donatus episcopus Sucardensis
. Marinianus episcopus dixit:
Hic est in civitate; sed aegrotat.
211.
Marcellinus vir clarissimus tribunus et notarius dixit:
Ut statui, lecta in seriem referentur actorum. Quoteni autem sint utriusque partis episcopi quorum subscriptio recitata est, cauculatim pandat officium.
212.
Alypius episcopus Ecclesiae catholicae dixit:
Adhuc sunt praesentes collegae nostri, qui subscriptiones suas mandato non indiderunt. Occupati enim fuerant vel infirmitate, vel necessitate, vel etiam postea supervenerunt. Ii etiam iube ut cogniti accedant
. Et alia manu:
Recognovi
.
213.
Marcellinus vir clarissimus tribunus et notarius dixit:
Interim eorum numerus qui subscripserunt, ab officio demonstretur
. Rufinianus scriba dixit:
Excepta ea pagina quae errorem habet in subscriptione Donatistarum, invenimus nomina contineri
. Marcellinus viro clarissimo tribunus et notarius dixit:
Ipsa autem pagina quot nominibus continetur?
Alypius episcopus Ecclesiae catholicae dixit:
Sex annumeratis etiam absentibus.
Et cum diceret (Et alia manu:
Recognovi
). Rufinianus scriba dixit:
Sex, ac sic efficiuntur omnes ducenti septuaginta novem
.
214.
Marcellinus vir clarissimus tribunus et notarius dixit:
Alterius quoque partis quot episcopi recitati sunt, intimetur.
Rufinianus scriba dixit:
Catholicae partis episcopi secundum subscriptionem huic brevi insertam efficiuntur ducenti sexaginta sex, exceptis his quos dicunt necdum subscripsisse
.
215.
Marcellinus viro clarissimo tribunus et notarius dixit:
Nunc quot sunt ii quos subscripsisse testantur, edicere non morentur
. Alypius episcopus Ecclesiae catholicae dixit:
Transeant et cognoscantur. Viginti sunt
. Et alia manu:
Recognovi
. Marcellinus vir clarissimus tribunus et notarius dixit:
Ergo, si adsunt, suam debent singuli demonstrare praesentiam
.
Cumque Apronianus episcopus accessisset, Marcellinus vir clarissimus tribunus et notarius dixit:
Cuius es civitatis episcopus?
Apronianus episcopus Ecclesiae catholicae dixit:
Mazacensis
. Marcellinus vir clarissimus tribunus et notarius dixit:
Mandato, cui per absentiam non subscripsisti, consentis?
Apronianus episcopus Ecclesiae catholicae Mazacensis dixit:
Consentio
.
Item et accedente Maximino Suffetano episcopo, Marcellinus vir clarissimus tribunus et notarius dixit:
Consentis tu quoque mandato?
Idem dixit:
Consentio et mando
.
Item accedente Victore episcopo Aiurensi, idem dixit:
Mando et consentio.
Item accedente Felice episcopo Ficense, idem dixit:
Mando et consentio.
Item accedente Felice episcopo Macrianensi, idem dixit:
Mando et consentio.
Item accedente Lucio episcopo Olivensi, idem dixit:
Mando et consentio.
Item accendente Tertulliano episcopo Hirenensi, idem dixit:
Mando et consentio.
Item accedente Ioanne Gummitano episcopo, idem dixit:
Mando et consentio.
Item accedente Ampelio Vagensi idem dixit:
Mando et consentio.
Item accedente Primulo episcopo Vagense, idem dixit:
Mando et consentio.
Alypius episcopus Ecclesiae catholicae dixit:
Diu observavit Severus, sed nunc infirmitate discessit
.
Item accedente Regino episcopo Tigillabensi, idem dixit:
Mando et consentio.
Alypius episcopus Ecclesiae catholicae dixit:
Delphinus episcopus hic est, sed infirmitate detinetur. Nam et Faustinianus episcopus Rusiccadensis hic est, in hac civitate, sed male habet, et Felix Serteitanus pedem dolet
.
Item accedente Victore episcopo Abitinensi, idem dixit:
Mando et consentio.
Item accedente Aenea episcopo a Turbunice, idem dixit:
Mando et consentio.
Item accendente Annibonio episcopo Abbiritano, idem dixit:
Mando et consentio.
Item accedente Felice episcopo Novensi, idem dixit:
Mando et consentio.
Item accedente Argyrio Sitipensi, idem dixit:
Mando et consentio
.
216.
Marcellinus vir clarissimus tribunus et notarius dixit:
Quot sunt isti quorum professio nunc processit, edicat officium
. Nampius scriba dixit:
Viginti sunt
. Marcellinus vir clarissimus tribunus et notarius dixit:
Omnium episcoporum partis utriusque claruit et certa esse mandata, et firmas adstare personas. Et ideo debent egredientes reliqui eis iam praestare secretum, quibus omne negotium crediderunt
.
217.
Alypius episcopus Ecclesiae catholicae dixit:
Scriptum sit centum viginti esse absentes, quos aut infirmitas, aut aetas, aut certe necessitas detinuit
. Et alia manu:
Recognovi
. Marcellinus vir clarissimus tribunus et notarius dixit:
Scriptum erit.
Petilianus episcopus dixit:
Scriptum sit multo plures
[
nostros
]
absentes esse, etiam Cathedras viduatas, quibus episcopi ordinandi sunt
. Et alia manu:
Ut suprascriptum
. Marcellinus vir clarissimus tribunus et notarius dixit:
Hoc quoque gesta retinebunt.
Fortunatianus episcopus Ecclesiae catholicae Siccensis dixit:
Quia de viduatis cathedris dixit sanctissimus Petilianus, nos quoque sexaginta quatuor vacuas habere his gestis intimamus
. Marcellinus vir clarissimus tribunus et notarius dixit:
Etiam hoc haeret publicis monumentis
[Et adiecit: Remaneant utriusque partis episcopi qui electi sunt] et alii exeant. Quibus egressis:
218.
Marcellinus vir clarissimus tribunus et notarius dixit:
Utrum ii tantum adsint qui a partibus secundum imperiale praeceptum electi esse noscuntur, edicat officium
. Rufinianus scriba dixit:
Partis Ecclesiae catholicae secundum formam edicti tot stant, id est, decem et octo, id est, septem actores, septem consiliarii, et quatuor ad cartas. Etiam ex parte Donati adstant decem et octo, septem actores, septem consiliarii, et quatuor ad cartas.
219.
Marcellinus vir clarissimus tribunus et notarius dixit:
Edicat officium, quantum diei iam videatur emensum
. Rufinianus scriba dixit:
Exemptae sunt horae undecim diei
.
220.
Marcellinus vir clarissimus tribunus et notarius dixit:
Quoniam diei pene omnem partem constat emensam, idcirco utrum ex communi consensu negotium differri placeat, intimetur
. Ab utrisque partibus dictum est.
Placet: quoniam iam iste dies videtur emensus
.
221.
Marcellinus vir clarissimus tribunus et notarius dixit:
In quem diem haec ipsa comperendinatio differatur, pars utraque designet
. Alypius episcopus Ecclesiae catholicae dixit:
Sicut edicto nobilitas tua praescripsit, crastino intermisso, propter descriptionem schedarum, perendie si praecipis observabimus.
Et alia manu:
Recognovi
. Adeodatus episcopus dixit:
Etiam nos consentimus, ut perendino die negotium peragatur
. Et alia manu:
Adeodatus episcopus recognovi
.
222.
Marcellinus vir clarissimus tribunus et notarius dixit:
Sicut partibus placuit, interiecta die negotium repetatur. Illud autem utraeque partes observare debebunt, ut designatos custodes exceptoribus atque codicibus in describendis schedis invigilare faciant, quatenus fideliter omnia conscribantur: alios quoque binos, ut quaterni sint, sicut dispositum est, his qui nuper exceperunt, adhibere custodes
.
223.
Alypius episcopus Ecclesiae catholicae dixit:
Alii duo praesentes sunt, sicut iam et officium suggessit, id est, fratres nostri Leo et Asterius.
Et alia manu:
Recognovi
. Primianus episcopus dixit:
Damus etiam nos custodes tabularum quatuor. Duos iam dedimus, duos nunc subrogamus, id est, Veratianum et Victorem, praesentes collegas nostros
. Et alia manu:
Petilianus episcopus recognovi
. Marcellinus vir clarissimus tribunus et notarius dixit:
Etiam istis adversantibus, id quod postea exceptum est, signatis nunc tabulis crastino describetur
. Et alia manu:
Edantur
. Item alia manu:
Hilarus et Martialis exceptores edidimus.
Expliciunt Gesta primae cognitionis.

==================================================
Sanctus Agustínus - Gesta collationis carthaginiensis - Liber 2
==================================================

GESTA COLLATIONIS CARTHAGINIENSIS
SECUNDA COGNITIO
1.
Post consulatum Varanis viro clarissimo tertio nonas Iunias in secretario Thermarum Gargilianarum Carthagini, adstantibus Sebastiano, Maximiano et Petro, viris devotissimis protectoribus domesticis, Urso, Petronio et Liboso ducenariis, sed et Bonifacio et Evasio apparitoribus illustrium atque eminentium potestatum, Fileto apparitore illustris comitivae sedis, Exitioso adiutore Cornicularii, Possidio, Quodvultdeo et Colonico, adiutoribus commentariorum officii Domini nostri viro clarissimo et spectabilis proconsulis, Navigio adiutore numerorum Domini nostri viro clarissimo et spectabilis vicarii, Nampio scriba officii viro clarissimo legati almae Carthaginis, Rufiniano scriba viro clarissimo curatoris celsae Carthaginis, excipientibus etiam Hilaro et Praetextato exceptoribus Domini nostri viro clarissimo et spectabilis proconsulis, Fabio exceptore Domini nostri viro clarissimo et spectabilis vicarii, et Romulo exceptore viro clarissimo legati almae Carthaginis, excipientibus quoque Ianuario et Vitale notariis Ecclesiae catholicae, Victore et Cresconio notariis Ecclesiae Donatistarum, Libosus ducenarius illustrium potestatum dixit:
Quoniam in hodiernum diem comperendinata Cognitio est, et praesentes sunt utriusque partis episcopi, si iubet sublimitas tua, intromittentur
.
2.
Flavius Marcellinus vir clarissimus tribunus et notarius dixit:
Veniant.
Et ingressis Aurelio, Alypio, Augustino, Vincentio, Fortunato, Fortunatiano, Possidio, Novato, Florentio, Maurentio, Prisco, Sereniano, Bonifacio, Scillacio, Deuterio, Leone, Asterio, et Restituto, episcopis Ecclesiae catholicae; ingressis etiam ex alio latere, Primiano, Petiliano, Emerito, Protasio, Montano, Gaudentio, Adeodato, episcopis partis Donati.
3.
Marcellinus vir clarissimus tribunus et notarius dixit:
Et superiore iudicio saepe me obtulisse certissimum est, et nunc deprecor ut sedere dignemini.
Cumque catholici episcopi consedissent, Petilianus episcopus dixit:
Quod priore iudicio factum non est, facere non audemus.
Et alia manu:
Petilianus episcopus recognovi
.
Marcellinus vir clarissimus tribunus et notarius dixit:
Licet et superiore iudicio me obtulisse meminerim, tamen illa arbitror tunc minime factum esse ratione, quia multis sacerdotibus convenientibus, locus considendi esse non poterat. Unde quia nunc definitas video convenisse personas, deprecor ut vel nunc sedere dignemini.
4.
Petilianus episcopus dixit:
Patribus nostris absentibus non sedemus, maxime cum lege divina consessus prohibeatur; ne cum huiusmodi adversariis nostris considere velimus
. Et alia manu:
Petilianus episcopus recognovi
.
5.
Marcellinus vir clarissimus tribunus et notarius dixit:
Si petitionem meam sanctitas vestra audire neglexit, ut considere dignaretur, hoc mihi extorqueri non poterit, quominus stando cognoscam.
Cumque episcopi catholici surrexissent, atque sessus iudicis auferretur, eiusdem iudicis iussione, et dominus noster vir clarissimus et spectabilis Marcellinus tribunus et notarius stetisset.
6.
Petilianus episcopus dixit:
Scriptum sit, hoc tuae voluntatis esse, non nostrae
. Et alia manu:
Petilianus episcopus recognovi
.
7.
Marcellinus vir clarissimus tribunus et notarius dixit:
Decet me vobis stantibus habere huiusmodi voluntatem, quae ad reverentiam tantorum pertinet sacerdotum
.
Petilianus episcopus dixit
: Honorifice feceris
. Et alia manu:
Petilianus episcopus recognovi
.
8.
Martialis exceptor dixit:
Cuiusmodi notariam episcopi hesterno nobilitati tuae obtulerint, hanc in manibus habemus: si praecipit nobilitas tua, recitamus
.
9.
Marcellinus vir clarissimus tribunus et notarius dixit:
Ne quid celatum parti alteri videatur, recitetur
.
10.
Petilianus episcopus dixit:
Episcopos nos veritatis Christi Domini nostri, et dicimus, et saepe actis publicis dictum est. Donatum autem sanctae memoriae, martyrialis gloriae virum praecessorem scilicet nostrum, ornamentum Ecclesiae istius civitatis, loco suo meritoque veneramur
. Et alia manu:
Petilianus episcopus recognovi
.
11.
Possidius episcopus Ecclesiae catholicae dixit:
Episcopos veritatis probare opus est, non iactare
. Et alia manu:
Recognovi
.
12.
Marcellinus vir clarissimus tribunus et notarius dixit:
Utrarumque partium prosecutiones gesta retinebunt
. Et adiecit:
Quod praeceptum est, recitetur
.
Martialis exceptor recitavit:
Post consulatum Varanis viri clarissimi quarto nonas Iunii, Flavio Marcellino viro clarissimo et spectabili tribuno et notario, Primianus, Petilianus, Emeritus, Protasius, Montanus, Gaudentius, Adeodatus, episcopi et defensores Ecclesiae veritatis, per notariam haec dicunt: Hesterna die kal. Iunii inter nos et adversarios nostros spectabilitas tua audire dignata est. Et quoniam evoluto pene die partibus patientiam praebens, aliquanta, quae principia negotii fuerant, audire dignatus es, opusque est ad causam, ut mandatum quod adversarii nostri obtulerunt, nobis in notitiam perferatur, quoniam series actorum propter sui prolixitatem non potest explicari, ne imparati ad iudicium venire videamur, id mandatum quod adversarii nostri legendum dederunt, in exemplaribus nobis hodie, quod est quarto die nonarum Iuniarum, dari praecipias, ut instructi negotio nobis iniuncto adesse valeamus.
Et alia manu:
Primianus episcopus huic notariae subscripsi quarto nonas Iunias Carthagini
.
Flavius Marcellinus vir clarissimus tribunus et notarius dixit:
Quoniam ea quae instructionis gratia postulantur concedi debere perspicuum est, ut nulla cognitionem futuram morarum impedimenta suspendant, mandatum a catholicis Episcopis datum, sub ea quae cominus constituta est custodum adservatione descriptum, vobis tradere maturabit officium
.
Cumque recitasset,
13.
Marcellinus vir clarissimus tribunus et notarius dixit:
Lecta gestis indentur
.
Et adiecit: Quoniam inter multas conditiones, de quibus superiore iudicio definitum est, unam illam constat fuisse dilatam, ut sicut ego interlocutionibus meis, ita prosecutionibus suis unusquisque subscriberet, quid de hoc videatur sanctitati vestrae debetis edicere
.
14.
Augustinus episcopus Ecclesiae catholicae dixit:
Nos in hoc consensisse litteris nostris expressimus
. Et alia manu:
Recognovi
.
15.
Marcellinus vir clarissimus tribunus et notarius dixit:
Quid etiam voluntas partis alterius habeat, intimetur.
16.
Petilianus episcopus dixit:
Multum nos sollicitos facit, quod de nobis id quaeritur, idque praecipimur facere, quod usus numquam habere consuevit
. Et alia manu:
Petilianus episcopus recognovi
.
17.
Fortunatianus episcopus Ecclesiae catholicae dixit:
Testatum sit partem adversam noluisse, quod edicto nobilitatis tuae publicatum est
. Et alia manu:
Recognovi
.
18.
Petilianus episcopus dixit:
Testatum sit vos adhuc Ecclesias plerasque non reddidisse, nec fecisse satis priori eius edicto
. Et alia manu:
Ut suprascriptum.
19.
Marcellinus vir clarissimus tribunus et notarius dixit:
Ergo ad integram gestorum fidem contenta est sanctitas vestra custodibus ab utraque parte delectis, qui notariis et exceptoribus videntur appositi
.
20.
Petilianus episcopus dixit:
Edantur nobis primitus gesta, tunc respondebimus
. Et alia manu:
Petilianus episcopus recognovi.
21.
Alypius episcopus Ecclesiae catholicae dixit:
Dubitatur ergo vel de fide officii, vel de fide custodum
: Et alia manu:
Recognovi
.
22.
Marcellinus vir clarissimus tribunus et notarius dixit:
Ad hoc etiam consensisse sanctitatem vestram, superiorum gestorum fides evidenter ostendit.
23.
Petilianus episcopus dixit:
Legamus et recenseamus
. Et alia manu:
Ut suprascriptum
.
24.
Marcellinus vir clarissimus tribunus et notarius dixit:
Et de custodibus ab utraque parte delectis, et ad quam partem fuerit dilata cognitio, ab officio recitetur.
25.
Petilianus episcopus dixit:
Edantur nobis primitus gesta, relegantur a nobis, recenseantur verba nostra et adversariorum instructio. Sic legibus semper concessum est. Haec est humanitas rerum
. Et alia manu:
Petilianus episcopus recognovi
.
26.
Fortunatianus episcopus Ecclesiae catholicae dixit:
Quamvis recens actio nullum potuerit praeterire, tamen ex hoc sensus nobilitatis tuae volumus esse edoctos, ut intellegantur iam dilatione quadam ad causae negotium nolle venire
. Et alia manu:
Recognovi
.
27.
Marcellinus vir clarissimus tribunus et notarius dixit:
Legatur quod praecepi, ut noverim ad quem articulum sit delata cognitio.
28.
Emeritus episcopus dixit:
Si iubes, ad hoc competit mihi
.
Marcellinus vir clarissimus tribunus et notarius dixit:
Age.
Emeritus episcopus dixit:
Sunt quidem humana ingenia ita velocitate sui prompta, ut vel visu vel auditu facile cuncta capiant, quae in eorum notitiam perferuntur. Sed hoc doctis forte aut eruditis viris pro rei ipsius qualitate permissum sit; me autem ad hanc rem minus idoneum esse profiteor. Quis enim levem vocem et facilem sermonem ipso pene apice transeunte, aut sensu retinere aut concipere potest, vir nobilis? cum ad tractatum omnem disceptationemque et verba et sensus et interiora sint negotii pertractanda. Ergo cum de scheda legitur, et leves voces aura quodammodo ventilantur, sensus nostri capere et retinere non possunt. Ubi hoc aut cui concessum est? Si hac felicitate ingenii gaudent, non se iactent de arrogantia memoriae suae. Mihi autem non competit nisi saepius repetere et diuturna lectione edoceri, ut fidem veri [inveniam] et quae dixerim relegam, et quae adversarius obiecit advertam. Intellegis ita rem esse gestorum, ideo memoriae scripturarum per litteras digeruntur, ne sola memoria quae capax esse non potest, oblivione decepta quid gesserit nesciat. Neque enim aliter sapientia providente scripturarum notitia monumentisque publicis provisa est, nisi ut ex lectione, quae per silentium forte, aut per longum tempus, aut per ipsorum actuum continuationem minus capi atque minus intellegi potest, et ex lectione et ex ipso assiduo tractatu possit agnosci, quid sit iudicio ventilatum. Vides ergo, Vir nobilis, iusta nos deposcere, nec per transitum causam debere ventilari, sed editis gestis in notitiam nostram datis, universis pertractatis, causam debere cognoscere
. Et alia manu:
Ut suprascriptums
.
29.
Possidius episcopus Ecclesiae catholicae dixit:
Scriptum est:
Ex multiloquio non effugies peccatum. Hoc quoniam nos ante oculos habemus, Deo inspirante, verbosi videri nolumus. Itaque, si placet, ad causam veniatur, quae proxime agi poterit et definiri, moratorias autem prosecutiones
. Et cum diceret. (Et alia manu:
Recognovi
.)
Marcellinus vir clarismus tribunus et notarius dixit:
Legatur, quod praecepi
.
30.
Emeritus episcopus dixit:
Sicut de scriptura proposuit, scriptum est nobis
: Sapientia abscondita thesaurus invisus.
Quae utilitas in utroque?
Et alia manu:
Emeritus episcopus recognovi.
31.
Possidius episcopus Ecclesiae catholicae dixit:
In multiloquio numquam fuit sapientia
. Et alia manu:
Recognovi
.
32.
Martialis exceptor ex codice recitavit:
Nobilitas tua dixit: Quoniam diei pene omnem partem constat emensam, idcirco utrum ex communi consensu differri negotium placeat, intimetur. Ab utrisque partibus dictum est: Placet, quoniam iam iste dies videtur emensus. Nobilitas tua dixit: In quem diem haec ipsa comperendinatio differatur, pars utraque designet. Alypius episcopus Ecclesiae catholicae dixit: Sicut edicto nobilitas tua praescripsit, crastino intermisso propter descriptionem schedarum, perendie, si praecipis, observemus. Adeodatus episcopus dixit: Etiam nos consentimus ut perendino die negotium peragatur. Nobilitas tua dixit:
Sicut partibus placuit, perendino die negotium repetetur.
Et cum recitasset,
Marcellinus vir clarissimus tribunus et notarius dixit:
Videt sanctitas vestra contra proprios vos venire non posse consensus. Unde causa dicatur.
33.
Emeritus episcopus dixit:
Non adeo immemores sumus ut contra nostra veniamus: nec ego hic incuriam officii aut exceptorum neglegentiam damno, ubi intellego prolixitate gestorum [ad] diem minime occurrere potuisse. Quod si factum est, et explicitis omnibus gesta res est, cur non in notitiam nostram quae acta sunt perferuntur? Cum enim ea quae nobilitas tua recenseri iussit ab officio fuerint ventilata, necesse ut acceptis universis tractem discutiamque quibus causis quibusve modis debeam respondere. Tantam etenim ex mandato illorum confusionem causae esse cognovi, ut et de praeteritis instrui debeam; et agnoscam de praesentibus cui debeam respondere
. Et alia manu:
Emeritus recognovi
.
34.
Marcellinus vir clarissimus tribunus et notarius dixit:
Licet professio sanctitatis vestrae sola sufficiat, tamen quidquid vobis ad instructionem plenissimam credidistis posse sufficere, hesterna die et postulasse vos et accepisse non dubium est. Unde nunc ad causae meritum veniatur
.
35.
Petilianus episcopus dixit:
Advertit sublimitas tua exceptorem ex codicibus legisse quid nudiustertiana die vel promissum fuerit vel pronuntiatum. Ex qua re magis agnosco acta adhuc exposita non fuisse. Quod si exposita sunt et parata, idem exceptor respondeat. Proferat gesta. Subscribe, tractamus, postea respondemus.
Et alia manu:
Petilianus episcopus recognovi
.
36.
Marcellinus vir clarissimus tribunus et notarius dixit:
Studium dilationis agnosco, et mutatae voluntatis indicium. Potuerat enim sanctitas vestra ex magnitudine gestorum, ut hodie negotium differretur superiori iudicio postulare. Huc additur quod ea quae vobis ad plenissimam instructionem sufficere credidistis, hesterno die edi vobis, data notaria postulatis
.
37.
Petilianus episcopus dixit:
Dicant exceptores, utrum exponere una die potuerint, quod una die videtur esse confectum
. Et alia manu:
Ut suprascriptum
.
38.
Marcellinus vir clarissimus tribunus et notarius dixit:
Exceptores, utrum hesterno die omnia potuerint in schedis gesta describi, apud acta designent
.
Martialis exceptor dixit:
Adhuc partem in codicibus habemus. Siquidem etiam ii episcopi qui nobis custodes dati sunt, non nesciunt.
39.
Petilianus episcopus dixit:
Accepit sublimitas tua ex responsione officii, acta adhuc digesta non esse in paginas, nec esse quod pars utraque legat atque recenseat, nec dari aut revocari memoriae paululum possit. Proinde sublimitas tua, quoniam res honesta postulatur, largiri dignetur quod petimus, ut gesta ex more edantur. Legamus ut respondere possimus
. Et alia manu:
Petilianus episcopus recognovi
.
40.
Alypius episcopus Ecclesiae catholicae dixit:
Longitudo gestorum magis in numero et responsione utriusque partis episcoporum est, quam in aliqua commendatione negotii. Nihil ergo est unde causetur pars diversa; aut hodie cognitio differatur; praecipue quia etiam ipsi professi sunt ad hodiernum diem differendum esse negotium.
Et alia manu:
Recognovi
.
41.
Marcellinus vir clarissimus tribunus et notarius dixit:
Ut iterum partibus evidenter appareat, venerabilium virorum denuo professio recitetur.
Petilianus episcopus dixit:
Unde recitabitur?
Et alia manu:
Ut suprascriptum
.
Montanus episcopus dixit:
De scheda nobis recitetur
. Et alia manu:
Ut suprascriptum.
42.
Marcellinus vir clarissimus tribunus et notarius dixit:
Ergo quae codicibus tenentur inserta, cum tanti sacerdotes custodes appositi fuerint, in dubitationem aliquam existimant devocanda?
43.
Petilianus episcopus dixit:
Notas non novimus; neque ea natura rerum est, atque ipsarum, ut ita dixerim litterarum, ut quisquam notas legat alienas. In codicibus legere non possumus. Nisi edita fuerint gesta in paginis, non habeo quod tractem, non habeo quod legam
. Et alia manu:
Ut suprascriptum
.
Marcellinus vir clarissimus tribunus et notarius dixit:
Ut dictum est, iterum venerabilium virorum professio recitetur
.
44.
Martialis exceptor ex codice iterum notarum [recitavit:
Nobilitas tua
]
dixit: Quoniam diei pene omnem partem constat emensam, idcirco utrum ex communi consensu differri negotium placeat intimetur: Ab utrisque partibus dictum est. Placet, quoniam iam iste dies videtur emensus. Nobilitas tua dixit: In quem diem haec ipsa comperendinatio differatur, pars utraque designet. Alypius episcopus Ecclesiae catholicae dixit: Sicut edicto nobilitas tua praescripsit, crastino intermisso propter descriptionem schedarum, perendie, si praecipis, observemus. Adeodatus episcopus dixit: Etiam nos consentimus, ut perendie negotium peragatur
.
Sublimitas tua dixit: Sicut partibus placuit, perendino die negotium repetetur.
Et cum recitasset,
Petilianus episcopus dixit:
Unde legit?
45.
Marcellinus vir clarissimus tribunus et notarius dixit:
Quid super hac parte legum sit auctoritate definitum, sanctitatem vestram arbitror non latere, cum contra proprios non liceat venire consensus. Unde, ne qua forte de exceptoribus officii fraude suspecti sint, ex tabulis notariorum ecclesiasticorum haec eadem conditio relegatur
.
46.
Emeritus episcopus dixit:
Ingredientibus nobis nobilitas tua interfari dignata est, si edictis propositis adhiberemus assensum, et utrum subscriptiones nostras accommodaremus propriis prosecutionibus. Cui rei satisfaciam, non adverto. Tenet me enim propositum nobilitatis tuae, quo me subscriptionem indere gestis, et universa quae publice acta sunt, publice proponi promisisti. Nunc autem cogor agere, et ante agnitionem gestorum in negotium praecipitari. Quae ista sunt? Quid primum eligam nescio, quod votum tuorum iudiciorum teneam non agnosco. Si subscribendum est paginae; edatur pagina ut subscribi possit. Si huius rei est facienda iactura, edictum tuum omne vacillabit; quidquid proposuisti in publicam conscientiam destruetur. Dixisti enim ex subscriptione nostra et ex sublimitatis tuae adnotatione cuncta quae gesta sunt in notitiam publicam debere deferri. Prius est ergo ut ea quae gesta sunt recitentur, et publicentur, et agnoscantur, ut ex iudicio tuae sublimitatis ad caetera quae sunt negotii veniatur.
Et alia manu:
Emeritus episcopus recognovi.
47.
Marcellinus vir clarissimus tribunus et notarius dixit:
Sicut interlocutus sum, ab ecclesiasticis notariis ea quae ab exceptoribus officii recitata sunt, percurrantur.
48.
Petilianus episcopus dixit:
Tene modum tuum, vir nobilis; tene promissam saepe iustitiam. Nam cum a parte nostra nudiustertiana die fuisset obiectum, quod dies legitimus causae iam videretur fuisse transactus, et a causa cecidisse eos qui nos in iudicium vocaverunt, coacti sumus id velle, ut recedentes ab eadem conditione in tempus praesens consentire videremur. Nemo mihi sit hac in parte ingratus, vir nobilis. Nam si ego concessi tantumdem temporis, salvis his tamen, si illi adstipulationibus suis non fuerint refragati, cur mihi breve non conceditur tempus ut scribantur gesta, ut subscribatur a sublimitate tua, videamque ac perlegam cui rei subscribere debeam, percipiamque ac recipiam meos scilicet sensus, adversariorum quoque calliditatem subtilemque argutiam; ut scilicet plenissime instructus, intentionibus eorum valeam respondere? Humanum esse arbitror atque iustum. Ne dederis, vir nobilis, huic rei atque huic iustissimae petitioni aliquid quod in sollicitudinem abeam. Siquidem te iustissimum promiseris, et nos id credere sit necesse, si tamen iusta nobis nullatenus denegentur.
Et alia manu:
Petilianus episcopus recognovi.
49.
Marcellinus vir clarissimus tribunus et notarius dixit:
Haec rectius et iustius praeterito iudicio debuerant postulari, in quo ex consensu utriusque partis in hunc diem dilata cognitio est. Unde ab ecclesiasticis notariis ad quam partem fuerit dilata cognitio recitetur.
Petilianus episcopus dixit:
Ergo circumventi sumus.
Et alia manu:
Ut suprascriptum
.
Augustinus episcopus Ecclesiae catholicae dixit:
Non est nostra causa factum, quod nobis volunt imputare fratres nostri e diverso sistentes
. Et cum diceret, (Et alia manu:
Recognovi
.)
Petilianus episcopus dixit:
Iniuriam nobis facis
. Et alia manu:
Ut suprascriptum
.
50.
Augustinus episcopus Ecclesiae catholicae dixit:
Edictum nobilitatis tuae sic se habet, quartum mensem concludi ad diem kalendarum Iunii. Ante autem nos venimus; et ipsi qui videntur nobis hinc facere invidiam, octavo kalendas Iunias mandaverunt: cum utique, si ante diem venerant, ante ipsum diem mandare debuerint. Legatur etiam ipsius Primiani professio, ad quem diem se pollicitus est occursurum, et solvatur ista quaestio, de qua nobis iam apud populum magna invidia concitata est.
Et alia manu:
Recognovi
.
51.
Marcellinus vir clarissimus tribunus et notarius dixit:
Haec superiore iudicio determinata iam constat, praesertim cum personae ab utraque parte videantur esse firmatae. Et tamen si cum causa coeperit retractari, putaverit haec sanctitas tua relegenda, tunc rectius relegentur; quamvis superfluum sit, ut post confirmationem personarum haec denuo retractentur. Unde, ut interfatus sum, ab ecclesiasticis notariis quod praeceptum est recitetur
.
52.
Emeritus episcopus dixit:
Scriptum sit tunc nos in diem consensisse cum isti suam retinuerint voluntatem
. Et alia manu:
Ut suprascriptum.
53.
Marcellinus vir clarissimus tribunus et notarius dixit:
Susceptae tabulae ab ecclesiasticis notariis recitentur
.
Cumque intra sabanum (id est lineum) volumen schedae membranaceum pro parte descriptum et codices tabularum pariter obsignati, iudiciariis offerrentur adspectibus,
Marcellinus vir clarissimus tribunus et notarius dixit:
Custodes edicant utrum signa cognoverint
.
Leo episcopus Ecclesiae catholicae dixit:
Agnosco sigillum meum
. Marinianus episcopus dixit:
Agnosco sigillum meum
.
Marcellinus vir clarissimus tribunus et notarius dixit:
Quoniam ab utraque parte impressionem signorum agnitam constat, ea quae praecepi a notariis relegantur
.
54.
Petilianus episcopus dixit:
Sic solent testamenta, non gesta reserari
. Et alia manu:
Ut suprascriptum
.
55.
Marcellinus vir clarissimus tribunus et notarius dixit:
Quod propter sollicitudinem partis utriusque factum est, et ex communi consensu non decet reprehendi
.
Petilianus episcopus dixit:
Non reprehendo cautelam, sed peto
[secundum]
consuetudinem rerum ut gesta legitime exponantur, ut legi ac pertractari possint. Quae res urget? Quid festinatur?
Et alia manu:
Petilianus episcopus recognovi
.
56.
Augustinus episcopus Ecclesiae catholicae dixit:
Hoc solum constet ipsos rem velle differre. Ut concedat sublimitas tua, petimus te. Humanum est, considerare volunt, discutere volunt, paratiores volunt venire, ne nolentes differre prolixiora gesta faciamus, et ipsa gestorum prolixitas maiores nobis moras incutiat
. Et alia manu:
Recognovi
.
57.
Marcellinus vir clarissimus tribunus et notarius dixit:
Et ut in hunc diem cognitio differretur, utriusque partis constat fuisse consensum, quod video hodie prodesse non posse. Interim, ut praecepi, ab ecclesiasticis notariis ad quam partem fuerit dilata cognitio recitetur.
58.
Petilianus episcopus dixit:
Scriptum sit hoc non nostro vitio fieri, sed tantum quod notarii occurrere non potuerunt, vel exceptores
. Et alia manu:
Petilianus episcopus recognovi
.
59.
Marcellinus vir clarissimus tribunis et notarius dixit:
Recita
.
Ianuarius notarius Ecclesiae Sitifensis partis Donati ex codice recitavit:
Nobilitas tua dixit: Edicat officium quantum iam diei videatur emensum. Rufinianus scriba viro clarissimo curatoris dixit: Exemptae sunt horae undecim diei. Nobilitas tua dixit: Quoniam diei pene omnem partem constat emensam, idcirco utrum ex communi consensu differri negotium placeat intimetur. Ab utraque parte dictum est. Placet, quoniam iste dies videtur emensus. Nobilitas tua dixit: In quem diem haec ipsa comperendinatio differatur, pars utraque designet. Alypius episcopus Ecclesiae catholicae dixit: Sicut edicto nobilitas tua praescripsit, crastino intermisso propter schedarum descriptionem perendie, si praecipis, observamus. Adeodatus episcopus dixit: Etiam nos consentimus ut perendino die negotium peragatur. Sublimitas tua dixit: Sicut partibus placuit, perendino die negotium repetetur.
Et cum recitasset.
60.
Marcellinus vir clarissimus tribunus et notarius dixit:
Utrarumque partium professione monstratum est in hunc diem cognitionem fuisse dilatam, ita ut hodie negotium tractaretur
.
61.
Petilianus episcopus dixit:
Si perfecerunt gesta exceptores, agatur
. Et alia manu:
Ut suprascriptum.
Marcellinus vir clarissimus tribunus et notarius dixit:
Licet apertissimis fuerit professionibus designatum in quem diem dilatum esset iudicium, tamen, ne quid ei parti quae dilationem postulat negatum esse videatur, cognitio differetur, ita ut edicat in quem diem debeat iudicium protelari.
Petilianus episcopus dixit:
Dicant exceptores quando edituri sunt gesta.
Et alia manu:
Petilianus episcopus recognovi
.
Marcellinus vir clarissimus tribunus et notarius dixit:
Exceptores quando possunt in schedis gesta conscribi et edenda compleri, edicere non morentur
.
Hilarus exceptor dixit:
Sicut consensus accessit utrarumque partium, dum in scheda prosecutiones suas subscripserint, tunc demum diem edendorum gestorum possumus edicere.
Marcellinus vir clarissimus tribunus et notarius dixit:
Possunt hodie schedae vel ab officio compleri, vel ab utraque parte subscribi?
Hilarus exceptor dixit:
Hodie schedas complemus.
Marcellinus vir clarissimus tribunus et notarius dixit:
Quoniam suggessit officium hodie se schedas posse complere, edicat sanctitas vestra utrum hodie vel crastino die sit parata subscribere
.
62.
Adeodatus episcopus dixit:
Cum nobis scheda oblata fuerit, subscribemus
. Et alia manu:
Adeodatus episcopus recognovi.
63.
Marcellinus vir clarissimus tribunus et notarius dixit:
Edicat nunc officium post subscriptionem schedarum, etiam in editione gestorum quot dierum sufficere possit sine ulla excusatione dilatio
.
64.
Hilarus exceptor dixit:
Si crastino die subscripserint vel hodie, possumus die noctuque invigilantes post tertium diem gesta edere, ita ut notarii eorum nobis de scheda subscripta dictent.
Marcellinus vir clarissimas tribunus et notarius dixit:
Quis iste dies sit ab officio designetur.
Rufinianus scriba viro clarissimo curatoris dixit:
Hodiernus dies est III nonas Iunias.
Marcellinus vir clarissimus tribunus et notarius dixit:
Diem quaero quo edi gesta promissum est.
Hilarus exceptor dixit:
Possumus gesta edere septimo iduum Iuniarum die.
65.
Marcellinus vir clarissimus tribunus et notarius dixit:
Licet iam de professionibus dubietas mihi magna nascatur, tamen denuo utrum sexto iduum Iuniarum die, omnibus ambagibus amputatis, negotium sit principale tractandum, pars utraque designet.
66.
Augustiuus episcopus Ecclesiae catholicae dixit:
Nos et hodie volumus, et si fieri posset, vellemus. Tamen quia humanum fuit hoc concedere fratribus nostris quod nobis non iniuste videntur postulasse, ad diem sextum iduum Iuniarum, adiuvante Domino Deo nostro, adfuturos nos ad peragendum principale negotium Ecclesiae pollicemur
. Et alia manu:
Recognovi
.
Marcellinus vir clarissimus tribunus et notarius dixit:
Etiam pars alia quid voluntatis habeat dignetur edicere.
67.
Emeritus episcopus dixit:
De professionibus nostris nulla est ambiguitas. Quantum autem ad instructionem, quam fieri debere in iudicio flagitavimus, advertit nobilitas tua nos iusta et legitima postulasse. Diem autem statutum, hoc est, sextum iduum Iuniarum, si Deus iusserit, observabimus; ita tamen ut acceptis gestis nobis largiatur aliquid aequissimus iudex, quo possit esse tractatus.
Et alia manu:
Emeritus episcopus recognovi
.
Marcellinus vir clarissimus tribunus et notarius dixit:
Septimo iduum Iuniarum die matutinis horis vobis gesta tradentur. Edicite utrum alia die, id est, sexto iduum Iuniarum, adesse dignemini ut principale negotium peragatur
.
Emeritus episcopus dixit:
Aderimus ad iudicium, si quae statuit nobilitas tua, habuerint effectum.
Et alia manu:
Emeritus episcopus recognovi.
68.
Marcellinus vir clarissimus tribunus et notarius dixit:
Memores periculi et professionis propriae exceptores constituto die, matutinis horis, id est, septimo iduum Iuniarum, gesta edere festinabunt, ita ut notarii partis utriusque in dictando non desint. Sciat autem utraque pars officio se cavere debere de perceptione gestorum hora pariter designata. Sacerdotale vero est, ut amputatis ambagibus nulla morarum impedimenta nectantur.
69.
Alypius episcopus Ecclesiae catholicae dixit:
Secundum praeceptum nobilitatis tuae, cum gesta susceperimus, de subscriptione et de tempore consequenter cavebimus.
Et alia manu:
Recognovi
.
70.
Emeritus episcopus dixit:
Cum oblata nobis fuerint gesta, satisfaciemus iudicatis
. Et alia manu:
Emeritus episcopus recognovi.
71.
Marcellinus vir clarissimus tribunus et notarius dixit:
Etiam istius diei gesta, ne qua possit esse denuo causatio, eadem die edere vobis festinabit officium.
72.
Alypius episcopus Ecclesiae catholicae dixit:
Multa nudiustertiana die falsa iactata sunt. Ne huiusmodi illusionis populus perturbetur, petimus ut ipsos petisse dilationem nobilitatis tuae edicto noscatur
. Et alia manu:
Recognovi
.
73.
Marcellinus vir clarissimus tribunus et notarius dixit:
Ea quae populus loquitur sanctitatem vestram permovere non condecet. Tamen, sicut edicto meo definitum est, gesta proponentur
.
Et infra:
Hilarus et Martialis exceptores edidimus, et haec similiter ut supra emendavimus.
Flavius Marcellinus vir clarissimus et spectabilis tribunus et notarius dixit:
Omnium conscientia retinetur, id me dudum edicto proposito fuisse pollicitum, ut quidquid inter utriusque partis episcopos ageretur, subinde in publicam notitiam perveniret. Unde ea quae interim gesta sunt, sanctitati vestrae demonstrare curavi, quatenus habiti partem conflictus etiam oculis iudicetis.
Et alia manu:
Proponatur
.
[Expliciunt Gesta secundae Cognitionis, ubi Donatistae dilationem poposcerunt.]
EDICTUM COGNITORIS
Flavius Marcellinus vir clarissimus tribunus et notarius dixit:
Vellem quidem, quod et omni de votorum intentione nunc cupio, ut quanta ex demonstratione veritatis et tandem proditi erroris orta laetitia est, tanta ex conversione superstitionis antiquae et in melius mutatae sententiae gratulatio nasceretur. Magna enim gaudia esse quis dubitet cum inveteratae aegritudini provenit insperata curatio; causamque exultationis in talibus maiorem facit sanitas restituta quam semper retenta.
Sed quia obstinatio mentium perditarum, quas pravae simul persuasionis vincula nexuerant, ad viam salutis ostensae aut redire dissimulat aut, quod est deterius, impudentia reformidat, exserenda iam legum est et exercenda sententia, ut quos ad bonam valetudinem leniora post apertam cominus veritatem medicamina non revocant, acrior restituat curationis intentio.
Cui enim ratio proxima, sicut gestorum series subiecta demonstrat, sicut divinorum quoque voluminum indita exempla testantur, non liquido declaret alieni, etiamsi probari potuisset, sceleris noxa alium fieri reum omnino non posse, et universalis Ecclesiae statum Caeciliani insimulatione, de quo nihil reprehensibile potuit approbari, non debere subverti, nec etiam eorum qui se a corpore Ecclesiae separarunt lata adversus eum praeiudicare valuisse sententia, sicut nec a Maximianistis recenti tempore in absentem Primianum prolata damnatio eidem nocere praevaluit? Cui etiam illud ad correptionis causam non omni ex parte sufficiat tot iudiciis patefacta Donato auctore schismatis comprobatio, Caeciliani persolutio atque purgatio, ultimaque sententia triumphabilis memoriae Constantini, qua evidentius docetur expressa et Caeciliani innocentia et Donati sociorumque eius calumniosa criminatio, Felicis quoque Aptugnensis ordinatoris eius proconsularis sententiae documentis ostensa purgatio? Unde si haec tam perspicua atque manifesta inveterato mederi nequeunt morbo, putris est vulneris sanies reprimenda; ut libertate praeclusa, sibi tantum nocere, quia hoc potius eligit, incipiat. Per haec enim fiet ut velit aliquando sanari.
Declaratae igitur veritati detecta falsitas colla submittat. Unde universos ordinis viros, dominos etiam fundorum, actores, conductores tam domus divinae quam etiam privatarum possessionum, senioresque omnium locorum, huius edicti auctoritate commoneo quatenus memores legum, dignitatum, aestimationis salutisque propriae, Donatistarum conventicula in omnibus civitatibus et locis prohibere contendant, ita ut ecclesias quas eis humanitate mea absque imperiali praecepto usque ad diem sententiae constat indultas Catholicis tradere sine ulla dilatione festinent, ni malunt tot sanctionum laqueis irretiri: quas quidem, si unitati catholicae consentire voluerint, eorum esse sat certum est. Maiore autem causa atque solertia post detectam modis omnibus unitatem superstitionemque convictam a proprii debent facinoris intentione depelli.
Hi autem qui post vetita legum eorum se coetibus miscuerint, indubitanter intellegant poenam se imperiali arbitrio praestitutam ulterius vitare non posse, quos principe loco post agnitae catholicae reverentiam legis ad profanos eorum coetus communionemque rediisse sat clarum est. Quod ut ante non fieret, patientiae tantum consideratione et spe correctionis aliqua parte ex parte distuleram. Hactenus igitur inimicos fidei Christianae legibus insultasse sufficiat, maxime cum eorum notas certum sit esse personas. Quid necesse est tot sanctionum, quoniam nulla emendatio subsecuta est, nexibus subdi?
Ipsam vero catholicorum episcoporum, etiam post victoriam veritatis, noverint Donatistae manere sententiam, ut completis collationibus quas eis et ante oblatas publica conscientia retinetur, et nunc offerri sine dubitatione sat certum est, sese suscipi posse cognoscant. Superioris autem edicti fidem in omnibus certum est reservari. Unde unusquisque Donati communionis episcopus ad loca propria sine ulla debet inquietudine ac molestia remeare; quatenus in propriis constitutus, aut ad unam veramque Ecclesiam revertatur, aut satis legibus facere sine dissimulatione non differat. Hi autem qui in praediis suis circumcellionum turbas se habere cognoscunt, sciant, nisi eorum insolentiam omnimodis comprimere et refraenare gestierint, maxime ea loca a fisco mox occupanda. Siquidem tam catholicae legi quam quieti publicae, ut eorum conquiescat insania, in hac parte consulitur.
Gestorum autem relectio qua profertur superius memoratum a Donatistis errorem schismatis exstitisse, atque Caecilianum et caeteros, quos improbe crediderant accusandos, fuisse purgatos, sanctitatem vestram plenissime poterit edocere.
(Et alia manu):
Proponatur
: (Datum Carthagini) post consulatum Varanis, viri clarissimi, VI kalendas iulias.

==================================================
Sanctus Agustínus - Gesta collationis carthaginiensis - Liber 3
==================================================

GESTA COLLATIONIS CARTHAGINIENSIS
TERTIA COGNITIO
1.
Post consulatum Varanis viro clarissimo sexto idus Iunias Carthagini in Secretario Thermarum Gargilianarum, adstantibus Sebastiano, Maximiano et Petro, viris devotissimis, protectoribus domesticis, adstantibus etiam Vincentio et Taurillo viris devotissimis agentibus in rebus, Urso, Petronio et Liboso ducenariis illustrium potestatum, Bonifacio et Evasio apparitoribus illustrium atque eminentium potestatum, Fileto et Octaviano apparitoribus illustris comitivae sedis, Restituto et Exitioso adiutoribus cornicularii, Possidio, Quodvultdeo et Colonico adiutoribus commentariorum officii domini nostri viro clarissimo et spectabilis proconsulis, Navigio adiutore numerorum, et Peregrino adiutore subadiuvarum officii domini nostri vir clarissimi et spectabilis vicarii, Nampio scriba officii viro clarissimo legati almae Carthaginis, Rufiniano scriba viro clarissimo curatoris celsae Carthaginis; excipientibus etiam Hilaro et Praetextato exceptoribus domini nostri viro clarissimo et spectabilis proconsulis. Fabio exceptore domini nostri viro clarissimo et spectabilis vicarii, Romulo exceptore viro clarissimo legati almae Carthaginis, excipientibus quoque Ianuario et Vitale notariis Ecclesiae catholicae, Victore et Cresconio notariis Ecclesiae Donastistarum, Ursus ducenarius illustrium potestatum dixit:
Praeterito iudicio Donatianae partis episcopi in hodiernam diem, ut exinde instructi in iudicio sublimitatis tuae responderent, causa sibi edendorum gestorum inducias postularunt. Nunc utraeque partes pro foribus sunt, si praecipis, intromittentur.
2.
Flavius Marcellinus vir clarissimus tribunus et notarius dixit:
Veniant
. Et ingressis episcopis catholicis Aurelio, Alypio, Augustino, Vincentio, Fortunato, Fortunatiano, et Possidio, cum Novato, Florentio, Maurentio, Bonifacio, Prisco, Sereniano et Scillacio coepiscopis suis, Deuterio, Leone, Asterio, et Restituto aeque coepiscopis et custodibus gestorum: Item e diverso ingressis episcopis Donatistarum, Primiano, Petiliano, Emerito, Montano, Gaudentio, Adeodato, cum Peregrino, Apto, Clarentio, et Habetdeo coepiscopis eorum.
3.
Marcellinus vir clarissimus tribunus et notarius dixit:
Certum est ob hoc dilatum fuisse negotium, ut hodierno die gestis editis principalis actio tractaretur. Quod utrum factum sit, edicat officium
.
Martialis exceptor domini nostri viro clarissimo et spectabilis proconsulis dixit:
Constat iuxta praeceptum nobilitatis tuae gesta ante eum diem edita qua parvitas nostra fuerat professa. Quod, si iubet nobilitas tua, ad plenam fidem ex cautionibus partis utriusque monstrabimus.
4.
Marcellinus vir clarissimus tribunus et notarius dixit:
Recitentur
.
Martialis exceptor recitavit:
Post consulatum Varanis viro clarissimo octavo idus Iunias, Fortunatianus episcopus catholicus civitatis Siccensium scripsi me gesta geminae cognitionis pariter suscepisse, habita primum die kalendarum Iuniarum; item habita die tertia nonarum; et suscepi tradente Martiale exceptore sedis proconsularis, qui sit deputatus Flavio Marcellino viro clarissimo tribuno et notario die octava iduum Iuniarum hora diei quinta in Ecclesia catholica restituta. Et quamvis exceptores septimo iduum Iuniarum gesta promiserint edituros, melius tamen eorum festinavit industria, ut nobis ante diem promissum acta cognitionum duarum pariter traderentur. Quibus perceptis, loco et tempore suprascripto instructos nos ad peragendum negotium die qui actis expressus est, pollicemur esse ventur
os. Cumque recitasset, idem dixit:
Lego aliam, si praecipit nobilitas tua.
5.
Marcellinus vir clarissimus tribunus et notarius dixit:
Lege
.
Martialis exceptor recitavit:
Post consulatum Varanis viro clarissimo octavo idus Iunias, Montanus episcopus civitatis Zamensium regiorum. Scripsi vobis, Hilare et Praetextate exceptores, me accepisse a vobis gesta geminae cognitionis; in quibus una cum traditoribus et persecutoribus nostris confliximus, habita primum die kalendarum Iuniarum, et alia habita die tertia nonarum earumdem, quae vos exceptores suprascriptae sedis proconsularis, tradidistis nobis coram patribus et coepiscopis nostris die octava iduum Iuniarum, hora diei tertia, in Ecclesia Theoprepia; quibus perceptis loco et tempore suprascripto, profitemur nos ad agendum negotium die actis expressa ordine integro esse venturos
.
6.
Marcellinus vir clarissimus tribunus et notarius dixit:
Lectae cautiones gestis praesentibus adhaerebunt
. Et adiecit:
Quoniam constat ante diem editionem factam esse gestorum, superest ut principale negotium proponatur.
7.
Augustinus episcopus Ecclesiae catholicae dixit:
Principale negotium iamdiu est ut cupimus terminari. Proinde, si vel sero conceditur, probent, quoniam ex parte adversa esse desiderant, totiens obiecta Ecclesiae sanctae catholicae toto orbe diffusae crimina et numquam probata.
Et cum diceret, (Et alia manu:
Recognovi
.)
8.
Adeodatus episcopus dixit:
Proponant. Sciamus quid agunt.
Et alia manu:
Adeodatus episcopus salva appellatione recognovi
.
9.
Vincentius episcopus Ecclesiae catholicae dixit:
Propositionem ex mandato non didicisti
. Et alia manu:
Recognovi
.
10.
Possidius episcopus Ecclesiae catholicae dixit:
Morarum tendiculas nullus interponat, si de causae nostrae defensione aliquam habemus fiduciam
. Et cum diceret, (Et alia manu:
Recognovi
.)
11.
Marcellinus vir clarissimus tribunus et notarius dixit:
Si quid intenditur, proponatur
.
12.
Alypius episcopus Ecclesiae catholicae dixit:
Mandatum ipsorum legatur, et intentionem ipsorum inde agnoscet nobilitas tua
. Et alia manu:
Recognovi
.
13.
Marcellinus vir clarissimus tribunus et notarius dixit:
Amotis omnibus moris, quoniam constat omnia quae ad principia negotii pertinebant superiore iudicio terminata, causa dicatur
.
14.
Fortunatus episcopus Ecclesiae catholicae dixit:
Duo in mandato suo obiecisse monstratur pars adversa, traditionem et persecutionem. Si igitur causam Ecclesiae volunt ut peragamus, iamiamque te iudicante finiatur. Nefas est enim ut exspectatione populus in errorem mittatur. Si agnoscenda est Ecclesia toto terrarum, sicut promissa est, orbe diffusa, testimoniis scripturarum doceatur. Sin vero solitis praestigiis solitisque ambagibus id intendit pars adversa ne ad veritatem veniamus, dicatur, ut hoc omnibus innotescat
. Et alia manu:
Recognovi
.
15.
Marcellinus vir clarissimus tribunus et notarius dixit:
Quid his refertur?
Emeritus episcopus dixit:
Numquam memini in iudicio condemnatam esse patientiam. Quin imo semper id laudi est, ut secretum retinens lingua, obiectis, si potest, dilucide respondeat. Ergo quoniam omnium actionum debent esse principia, totiusque negotii initia ex se sumere consueverunt, quid praeteritorum dierum actus involvimus, et quasi non fuerint peracta, iterum refricamus, cum praesentis diei propositio suam debeat sumere accipereque personam? Unde si propositio eorum et responsio nostra in iudicium mittitur, personarum primum est discutienda qualitas, quis in iudicium adduxit, quis convenire fecit, quis principes saeculi convenit, quis legatos misit, quis supplicavit, quis legem meruit, quis iudicium postulavit; ut cum eorum intentionibus docti fuerimus, respondere valeamus
. Et alia manu:
Emeritus episcopus salva appellatione recognovi.
16.
Fortunatianus episcopus ecclesiae catholicae dixit:
Diffidentia est causae personas velle discutere, quas priore conflictu visus est confirmasse. Et ideo causam Ecclesiae peragamus, quae, sicut promissa est, toto terrarum orbe diffunditur
. Et alia manu:
Recognovi
.
17.
Marcellinus vir clarissimus tribunus et notarius dixit:
Sanctitas tua propositionem, quantum arbitror, non diligenter advertit. Alia enim constat esse quaesita.
18.
Alypius episcopus Ecclesiae catholicae dixit:
Ad id ergo quod quaesierunt, iube recitari partis utriusque mandata, et instruentur ad id quod desiderarunt
. Et alia manu:
Recognovi
.
19.
Marcellinus vir clarissimus tribunus et notarius dixit:
Quaesitum est per quos haec sit postulata collatio, quive episcopos qui e diverso consistunt ad iudicium postularit. Unde ad haec sanctitas vestra respondere debebit
.
20.
Augustinus episcopus Ecclesiae catholicae dixit:
Si ad rem iudicas pertinere, praestantiae tuae est considerare. Catholicis episcopis vel legatis catholicorum episcororum concessum esse habendam collationem, tenor rescripti imperialis ostendit. Venimus utrique, hic sumus; et Deus nos disputatores et collatores magis quam litigatores esse praecepit, et nihil aliud voluit Deum timens et Deo serviens clementissimus imperator. Adstitisse legitimas personas, et confirmata esse mandata primo die conflictus nostri iudicavit sublimitas tua. Non interponantur quae ad rem necessaria non sunt. Ecclesia est quam asserimus testimoniis scripturarum divinarum, omnibus nota, in monte, sicut scriptum est, altissimo constituta, ad quam veniunt omnes gentes. Si est aliquid contra istam Ecclesiam quod dicatur, iam dicatur, et nullae morae interponantur. Si nihil est quod dicatur, cedat veritati, qui suam criminationem affirmare et ostendere et probare hominibus non potest. Quamdiu ista tanta populi exspectatio suspensa est? De anima sua omnes cogitant, et nos moratorias praescriptiones ad hoc interponimus, ut ad finem cognoscendae veritatis numquam veniatur.
Et alia manu:
Recognovi
.
21.
Marcellinus vir clarissimus tribunus et notarius dixit:
Ut adverti possit in quem modum sit delegata cognitio, imperialis praecepti forma relegatur.
22.
Petilianus episcopus dixit:
Catholicos se sine praeiudicio nostro dixisse, his actis signatum est. Huiusce rei serva conflictum
. Et alia manu:
Petilianus episcopus salva appellatione recognovi
.
Alypius episcopus Ecclesiae catholicae dixit:
Quod praeceperas recitetur
. Et alia manu:
Recognovi
.
Petilianus episcopus dixit:
Apud nos est enim vera catholica, quae persecutionem patitur, non quae facit
. Et alia manu:
Petilianus episcopus recognovi, salvo appellationis effectu.
Possidius episcopus Ecclesiae catholicae dixit:
Hoc probare opus est, non iactare
. Et alia manu:
Recognovi
.
23.
Marcellinus vir clarissimus tribunus et notarius dixit:
Hoc utrarumque partium conflictus inveniet
. Et adiecit:
Imperialis sanctio interim relegatur.
24.
Martialis exceptor recitavit:
Imperatores Caesares Flavii Honorius et Theodosius pii, felices, victores ac triumphatores, semper Augusti, Flavio Marcellino suo salutem.
Et cum recitaret.
25.
Petilianus episcopus dixit:
Terreri me Imperator voluit, non occidi, non persecutionem pati, non pertrahi, non spoliari
. Et alia manu:
Petilianus episcopus salva appellatione nostra recognovi
.
26.
Alypius episcopus Ecclesiae catholicae dixit:
Quod amplius est, nec territus es
. Et alia manu:
Recognovi
.
27.
Petilianus episcopus dixit:
Laudasti constantiam bonae fidei, et verae catholicae disciplinae
. Et alia manu: (
Petilianus episcopus
)
salva appellatione recognovi
.
28.
Alypius episcopus Ecclesiae catholicae dixit:
Nec territus es, ut dictum est, nec timuisti
. Et alia manu:
Recognovi
.
29.
Martialis exceptor dixit:
Inter imperii nostri maximas curas, catholicae legis reverentia aut prima semper aut sola est. Neque enim aliud aut belli laboribus agimus, aut pacis consiliis ordinamus, nisi ut verum Dei cultum orbis nostri plebs devota custodiat.
Ut etiam Donatistas vel terrore vel monitu olim iam implere convenerat; qui Africam, hoc est regni nostri maximam partem, et saecularibus officiis fideliter servientem, vano errore et dissensione superflua decolorant. Nos tamen eadem frequentius non piget explicare quae omnium retro Principum devota in Deum definivit auctoritas, ne temporibus nostris, si quid forte in iniuriam legis catholicae fuerit generatum, iusto iudicio hoc nobis possit imputare posteritas. Nec sane latet conscientiam nostram sermo coelestis oraculi, quem errori suo posse proficere scaeva Donatistarum interpretatio profitetur: qui quamvis depravatos animos ad correctionem mitius invitaret, aboleri eum tamen ante iussimus, ne qua superstitionibus praestaretur occasio. Nunc quoque excludendam subreptionem simili auctoritate censemus; illudque merito profitemur libenter nos ea quae statuta fuerant submovere, ne in divinum cultum nobis se quisquam auctoribus aestimet posse peccare. Et quamvis una sit omnium et manifesta sententia, catholicae legis plenam veritatem recto hominum cultu et coelesti sententia comprobatam, studio tamen pacis et gratiae, venerabilium virorum Episcoporum legationem libenter admisimus, quae congregari Donatistas episcopos ad coetum celeberrimae desiderat civitatis, ut lectis etiam sacerdotibus quos pars utraque delegerit, habitis disputationibus, superstitionem ratio manifesta confutet.
Quam rem intra quatuor menses praecipimus explicari, ut conversos animos populorum, etiam nostra clementia, sicut desiderat, celerius possit agnoscere. Quod si intra praestitum tempus studiose Donatistarum episcopi declinaverint convenire, trini edicti evocationem volumus custodiri; ita ut vicenis diebus in evocatione contumacium tempora concludantur: quibus emensis atque transactis, si provocati adesse contempserint, cedat cum Ecclesiis populus, qui doctores suos silentio cognoverit, superatos, et victum se aliquando gratuletur, sciatque si non praeceptis nostris, vel catholicae legis veris imperiis serviendum.
Cui quidem disputationi principe loco te iudicem volumus residere (quidquid etiam ante in mandatis acceperis, plenissime meministi); omnemque vel in congregandis episcopis, vel evocandis si adesse contempserint, curam te volumus sustinere, ut et ea quae ante mandata sunt, et quae nunc statuta cognoscis, probata possis implere solertia; id ante omnia servaturus, ut ea quae circa catholicam legem vel olim ordinavit antiquitas, vel parentum nostrorum auctoritas religiosa constituit, vel nostra serenitas roboravit, novella subreptione submota, integra et inviolata custodias. Ut sane adminicula competentia actibus tuis deesse non possint, viros spectabiles proconsulem atque vicarium serenitas nostra commonuit, ut si propriarum dignitatum statum cupiunt retinere, si apparitionem suam extrema declinare supplicia, tam ex propriis officiis quam ex omnium iudicum apparitione abunde necessarios faciant deputari. Erit iam sollicitudinis tuae, si quid ulla cognoveris arte differri, missis relationibus indicare, ut neglegentes puniat digna correptio. Omnia sane quae vel in unum episcopis congregatis disputatio completa firmaverit, vel desistentibus forte statuerit circa contumaces lata sententia, te referre conveniet, ut quod ad confirmandam Catholicam fidem praeceptio nostra profecerit, celerius possimus agnoscere.
Et divina manu:
Vale, Marcelline, carissime nobis
.
Datum pridie idus Octobris Ravennae
. [
Varane viro carissimo consule
].
30.
Petilianus episcopus dixit:
Donatistas nos appellandos esse credunt, cum si nominum paternorum ratio vertitur, et ego eos dicere possum, imo palam aperteque designo Mensuristas et Caecilianistas esse, eosdem traditores et persecutores nostros.
Et alia manu:
Petilianus episcopus recognovi sine praeiudicio appellationis nostrae
.
31.
Vincentius episcopus Ecclesiae catholicae dixit:
Et hoc recusas quod in praefectorum iudicio pro voto complexus es?
Et alia manu:
Recognovi
.
32.
Petilianus episcopus dixit:
Nec nunc abnuo esse mihi principem ac fuisse beatissimae sanctaeque memoriae Donatum huius civitatis episcopum, eiusque tanta merita floruisse, ut et illius temporis gloriam vetustas ipsa
. Et cum diceret; (Et alia manu:
Petilianus episcopus recognovi, salvo appellationis effectu
).
33.
Alypius episcopus Ecclesiae catholicae dixit:
Damnent nomen Donati, et deinceps non appellabimus illos Donatistas
. Et alia manu:
Recognovi
.
34.
Petillianus episcopus dixit:
Damna nomen Mensurii et Caeciliani, et non diceris
(
Mensurista neque
)
Caecilianista
. Et alia manu:
Petilianus episcopus recognovi sine praeiudicio appellationis nostrae
.
35.
Alypius episcopus Ecclesiae catholicae dixit:
Feci enim mentionem Mensurii?
Et alia manu:
Recognovi
.
36.
Marcellinus vir clarissimus tribunus et notarius dixit:
Haec omnia utrisque partibus salva erunt. Et adiecit: Evidenter apparuit episcopis postulantibus disputationem a venerando principe me disceptante fuisse mandatam, ut causa primi discutiatur erroris, quae iam in medium proferatur
.
37.
Emeritus episcopus dixit:
Lectum est rescriptum. Legantur et preces, ut causa possit audiri
. Et alia manu:
Emeritus episcopus recognovi.
38.
Marcellinus vir clarissimus tribunus et notarius dixit:
Peritiam sanctitatis vestrae arbitror non latere, pragmaticis rescriptis preces inseri non solere; quas quidem ab episcopis qui collationem postulaverant, sicut eiusdem sanctionis textus ostendit, processisse non constat. Unde tandem aliquando negotium proponatur
.
39.
Emeritus episcopus dixit:
Si pragmatico rescripto preces inseri non solere praestantiae tuae interlocutione signatum est, eos quos legatos esse dixerunt, utrum ex omnium voluntate, utrum ex communi mandato perrexerint, doceant, ut si non in precibus, certe vel in legatis possit stare persona
. Et alia manu:
Emeritus episcopus recognovi, sine praeiudicio appellationis meae.
40.
Augustinus episcopus Ecclesiae catholicae dixit:
Advertat nobilitas tua quanta aguntur ut nihil agatur
. Et alia manu:
Recognovi
.
Montanus episcopus dixit:
Ordine integro causa peragenda est
. Et alia manu:
Montanus episcopus recognovi, salva provocatione.
41.
Augustinus episcopus Ecclesiae catholicae dixit:
Praesentes sunt, utrique convenimus: locus iste episcopis pene refertus est, mandata recitata atque firmata sunt; non negatur a partibus nostris postulatam esse collationem, ut in ea collatione tandem aliquando vel probent vel probare non potuisse monstrentur, quae solent non nobis, non unicuique nostrum, sed universo orbi christiano obiicere crimina: qui Christianus orbis non opinione humana, sed divinis testimoniis et promissus est, et impletur. Quid? Adhuc nescio qua tergiversatione moratoria ab eis interponuntur qui se episcopos Christi dici volunt? Exspectatio, non dico huius civitatis, sed universi pene generis humani suspensa est, aliquid de Ecclesia cupit audire; et nos adhuc forenses formulas discutimus, et miserrime litigamus. Iam advertat nobilitas tua quid agatur. Iam aliquando nos de hoc negotio amputatis omnibus morulis, adiuvante Deo, liberare dignare
. Et alia manu:
Recognovi
.
42.
Marcellinus vir clarissimus tribunus et notarius dixit:
Ad omnem confirmationem sufficere posse non ambigo universorum subscriptiones, superiore iudicio mandato insertas atque digestas. Unde quoniam omnium consensus expressus est, amotis superfluis aliquando negotium proponatur
.
43.
Emeritus episcopus dixit:
Duo sunt in iudicium missa, a quibus deviari nullo modo potest: unum, quod secundum imperiale praeceptum: alliud, quod secundum mandati tenorem agere se iudicio demonstrarunt. Igitur si utraque connexa sunt, debet edoceri: si autem separata atque seiuncta sunt, unius necesse est faciant iacturam, qui utrumque nolunt ad probationem in iudicium mittere. Convenire enim debet cum rescripto mandatum, et ad formulam statuti imperialis mandatorum debet sensus astringi. Quod si neutrum esse intellegitur praestantia tua, neque moratoriis nos velle agere, neque nos a causae actione suspendere, sed constitutis primitus fundamentis ecclesiasticum negotium velle definire, quid est quod nobis de mora praescribitur, et tamquam cavillatoribus, et a cognitione refugientibus, quasi moras quasdam per nos innecti causantur; cum utique, si advertant, magis his qui proponunt incumbere aut necessarium esse dicimus, ut omnibus moris amputatis ad negotii instrumenta arcemque veniatur, ut ostendatur ex adversa parte quis petierit, quemadmodum petierit, vel quid petierit; ut cum de mandato vel de rescripto utraque concordantia complexus fuero, et ea quae in rescripto sunt confirmata, et ea quae ex ipsorum petitione suggesta sunt, possint iudiciis approbari
. Et alia manu:
Emeritus episcopus recognovi.
44.
Augustinus episcopus Ecclesiae catholicae dixit:
Tuae sunt partes, vir nobilis. Si respondit ad ea quae diximus, opus est ut respondeamus. Si autem pervidet praestantia tua nihil eum respondisse ad id quod iuste flagitamus, sed moris superfluis alias moras superfluas addidisse, iudica ut videtur
. Et alia manu:
Recognovi
.
45.
Marcellinus vir clarissimus tribunus et notarius dixit:
Certum cognitionis tenorem principali constat auctoritate definitum. Hoc enim relectae sanctionis series demonstravit ut, convocatis episcopis atque partibus delectis, superstitionem, ut ipsius legis verbis loquar, ratio manifesta confutet. Unde dignabitur sanctitas vestra clarius demonstrare in qua sit parte superstitio constituta
.
46.
Petilianus episcopus dixit:
Advertit sublimitas tua magnam diffidentiam eos habere, magnumque mendacium, si ea quae petimus prodere noluerint. Etenim ante de sua conscientia iudicat, qui petitionem suam timuerit publicare. Non igitur moram aliquam facimus; sed per ipsos moras fieri sublimitati tuae
. Et cum diceret, (Et alia manu:
Petilianus episcopus salvo appellationis nostrae merito recognovi
).
47.
Vincentius episcopus Ecclesiae catholicae dixit:
Non sufficit quod tibi respondit iudex?
Et alia manu:
Recognovi
.
Petilianus episcopus dixit:
Aut legant quod petimus, aut negent
. Et alia manu:
Petilianus episcopus recognovi, salva appellatione nostra.
Fortunatianus episcopus Ecclesiae catholicae dixit:
Quid
ad rem pertinet quod pars adversa est prosecuta, et non propter moras quasdam?
Et cum diceret, (Et alia manu:
Recognovi
.).
Petilianus episcopus partis Donati [dixit:]
Iudica
. Et alia manu:
Petilianus episcopus recognovi, salvo nostrae appellationis effectu.
48.
Marcellinus vir clarissimus tribunus et notarius dixit:
Evidentius sanctitas vestra quid postulet designare debebit.
49.
Emeritus episcopus dixit:
Longo volumine praeterito iudicio quasi mandati tenorem pars adversa prodidit. Cui rei si vera adstipulatur assertio, id in iudicio publicare ac prodere debent, tantummodo se sequi hoc ipsum: iacturam autem facere imperialis rescripti, ad cuius promulgationem neque tenorem precum, neque mandatum legatorum monstrare voluerunt. Igitur quia nihil abs re est quod in iudicio postulamus, petimus ut primitus aut rescripti iacturam, aut mandati sui faciant cessionem, ut ad causam venire valeamus
. Et alia manu:
Emeritus episcopus recognovi sine praeiudicio appellationis
[
nostrae
].
50.
Augustinus episcopus Ecclesiae catholicae dixit:
Legatur mandatum nostrum, et intellegent quam cuncta contineat
. Et alia manu:
Recognovi
.
Petilianus episcopus partis Donati dixit:
Patere, praesta iudici patientiam quam nobis praestat
. Et alia manu:
Petilianus episcopus recognovi sine praeiudicio appellationis nostrae.
51.
Marcellinus vir clarissimus tribunus et notarius dixit:
Nihil aliud praecipue principali sanctione adverti esse constitutum, nisi ut convenientibus episcopis disputatione habita, causa primi inveniatur erroris. Cui disputationi me iudicem voluit residere. Accepit autem sanctitas vestra prosecutionem partis e diverso sistentis; in qua evidenter ostensum est atque promissum, ut Ecclesia toto orbe diffusa divinis testimoniis demonstretur, cum videatis ex mandati serie et ex praesenti professione id fuisse declaratum, ut legis exemplis atque documentis omnia comprobentur. Nec enim clementissimus princeps formam collationi dedisse monstratus est, sed tantum collationem debere fieri iudicavit. Unde quoniam secundum desiderium vestrum divinis testimoniis se agere eorum professio declaravit, quid amplius desideretis ignoro.
52.
Petilianus episcopus dixit:
Apertissime intellegitur eos diffidentia vel sero pudore id agere, ne petitionem suam omnibus publicent, quoniam eos constat clementissimo imperatori mentitos
. Et alia manu:
Petilianus episcopus sine praeiudicio appellationis nostrae recognovi.
53.
Augustinus episcopus Ecclesiae catholicae dixit:
Collatio petita est a legatis nostris. Lex ipsa hoc continet, quae ad tuam nobilitatem data est
. Et alia manu:
Recognovi
.
54.
Petilianus episcopus dixit:
Non differimus agere
. Et alia manu: [
Petilianus episcopus
]
salva appellatione nostra recognovi
.
55.
Augustinus episcopus ecclesiae catholicae dixit:
Data est. Omnes fatemur nos petisse collationem, quoniam eam recusabatis; ut tandem sic saltem ad hunc locum vel ad hoc tempus, collationis et disputationis et demonstrandae veritatis gratia veniremus. Factum est. Venimus, et nihil vultis prodesse quod venimus. Confitemur nos collationem petisse. Nihil aliud imperator quam nos collationem petisse suis verbis expressit. Iam fiat ipsa collatio. Videamus quid dicatur contra Ecclesiam toto orbe diffusam, quam demonstramus divinis testimoniis et promissam esse, et nunc ita exhiberi, ut caecorum oculos feriat, surdorum aures irrumpat. Ad hanc demonstrandam nolunt pervenire fratres nostri, ut demonstretur, quod latere non potest. Edicant crimina. Videamus quibus criminibus periit quod promissum est Abrahae: In semine tuo benedicentur omnes gentes. Quae crimina istam promissionem iurantis Dei delere potuerunt audiamns, discamus, noverimus, sequamur. Si autem nihil est quod contra dici possit, aut pronuntia, aut tolle omnes moras, et aliquando negotium finiatur
. Et alia manu:
Recognovi
.
56.
Emeritus episcopus dixit:
Magno argumento veritas occultatur; ut cum ad inquisitionem nostram modicum quid ex parte adversa prolatum sit, caetera sileantur. Dixit enim suos isse legatos, quorum neque nomina, neque ordinem, neque mandatum vult iudicio publicare. Igitur aut huius rei iacturam faciat; quia non potest approbare; aut si valet hoc legibus edocere, vel qui legati fuerint, vel quando missi sint, vel quid pertulerint, legati mandatum in iudiciorum notitiam asserere debebunt. Videt praestantia tua, nihil nos abs re petere: quippe cum ipsorum sit causa, cur non ad interna negotii veniamus. Proposuerunt enim ex mandati sui tenore nescio quibus se allegationibus adversum nos stare debere. Has ipsas allegationes et nos possumus legalibus testimoniis superare. Prius est ergo ut initio actionis exposito, personam suam, sive suscipientis, sive mandantis in iudicio approbare valeat: tunc demum ad negotii merita descendatur
. Et alia manu:
Emeritus episcopus salva appellatione recognovi.
57.
Vincentius episcopus Ecclesiae catholicae dixit:
Quid est aliud causam dimittere, et personas quaerere, nisi effugere velle? Quare venisti?
Et alia manu:
Recognovi
.
Petilianus episcopus dixit:
A personis incipit omnis causa
. Et alia manu:
Petilianus episcopus recognovi, salvo nostrae appellationis effectu.
Vincentius episcopus Ecclesiae catholicae dixit:
Non tibi forum tuum designavit, quae omissa sunt, repeti non posse
. Et alia manu:
Recognovi
.
58.
Marcellinus vir clarissimus tribunus et notarius dixit:
Collationem fuisse postulatam, et collationem fuisse concessam, coelestis sanctionis forma declaravit. Cur nunc legatorum personae in medium veniant, necdum diligenter adverti
.
59.
Augustinus episcopus Ecclesiae catholicae dixit:
Si negaremus nos petisse collationem, imperatoris testimonio convinceremur. Habemus imperatorem testem, petisse nos confitemur. Venimus ut fiat quod et nos petivimus, et ille concessit, et adhuc nescio quae dubitationes vel morae interponuntur
. Et alia manu:
Recognovi
.
60.
Emeritus episcopus dixit:
Ecce iam professus es partem. Dic quando petisti, dic per quos petisti.
Et alia manu:
Emeritus episcopus salva appellatione nostra recognovi.
61.
Fortunatianus episcopus Ecclesiae catholicae dixit:
Ad demonstrandam veritatem, personarum non est necessaria inquisitio
. Et alia manu:
Recognovi
.
62.
Montanus episcopus dixit:
Quoniam pars adversa ad clementissimum imperatorem confugit, oportet eamdem et mandatum edere et legationem; ut cum haec potuerimus advertere, in iudicio nobilitatis tuae noverimus quid possimus respondere
. Et alia manu:
Montanus episcopus salva appellatione recognovi
.
Vincentius episcopus Ecclesiae catholicae dixit:
Satis longum est a causa, et praeter hanc causam illa velle repetere quae huius iudicati tenor in statum inquisitionis suae omnino non quaesivit
. Et alia manu:
Recognovi
.
Montanus episcopus dixit:
Tuae actionis est quod flagito
. Et alia manu:
Montanus episcopus recognovi, salvo provocationis effectu
.
Vincentius episcopus Ecclesiae catholicae dixit:
Definitiva est iudicis qui praesidet sententia, ad quid nos ad hodiernum diem distulit, satis pudoris esse debere, hoc si transimus quod de causa iudicamus nos ipsi
.
Et cum diceret, (Et alia manu:
Recognovi
.)
Montanus episcopus dixit:
Tuae actionis est quod flagito, tu fundamentum causae constituisti, tu ad imperatorem confugisti. Oportet ergo me et mandatum repetere et legationem, quibus usus sis verbis; ut cum haec omnia in iudicio nobilitatis tuae a nobis fuerint pertractata, tum demum quid utilitati nostrae conveniat, valeam respondere
. Et alia manu:
Montanus episcopus salvo provocationis effectu recognovi
.
Vincentius episcopus Ecclesiae catholicae dixit:
Professionem tuam tu superare non potes. Unde recessisti cognosce. Omissa repetere non potes
. Et alia manu:
Recognovi
.
Augustinus episcopus Ecclesiae catholicae dixit:
Quid flagitas quando petierim, cum videas quando venerim? Quid quaeris utrum petierim, cum universum catholicum praesens in hac urbe consilium mandatum dederit, mandato subscripserit, subscriptiones praesens te instante cognoverit? Nihil hic aliud quam morae inquiruntur, quia contra Ecclesiam universam Dei testimoniis commendatam, nihil est quod dicatur
. Et alia manu:
Recognovi
.
63.
Montanus episcopus dixit:
Scriptum sit, partem adversam moratoria innectere, cum quod a nostris partibus flagitatur non produnt. Ac per hoc si volunt eamdem moram de medio tolli, prodant quod flagitamus, prodant mandatum, prodant et legationem; tum deinde ad merita negotii veniemus
. Et alia manu:
Montanus episcopus salvo provocationis effectu recognovi.
64.
Marcellinus vir clarissimus tribunus et notarius dixit:
Non hoc quaeri voluit clementissimus imperator. Causam dissidii et erroris iussit inquiri
.
65.
Montanus episcopus dixit:
Sed clementissimus imperator rescripto suo eosdem publicavit, legationem inseruisse. Unde quia etiam ipse hanc facultatem nobis tribuere voluit pro clementia sua ut hoc in iudicio requiramus, oportet eosdem et mandatum proferre et legationem, ut sciamus quid idem in eodem textu fortasse fuerint ementiti; ut tum demum his omnibus pertractatis, noverimus personarum meritum; an valeant honoribus suis integro ordine respondisse.
Et alia manu:
Montanus episcopus salvo provocationis effectu recognovi.
Marcellinus vir clarissimus tribunus et notarius dixit:
Legationi eos consensisse universi concilii et subscriptionis tenor evidenter ostendit. Denique ad integram confirmationem, cum omnium subscribentium nomina legerentur, sanctitas vestra dixit sibi hoc plene non posse sufficere, nisi etiam omnes advenissent, ut in praesentiarum positi, utrum ipsi subscripsissent atque mandassent, propriis professionibus indicarent
.
Montanus episcopus dixit:
Personas eorum flagito qui mandatum dederunt ad clementissimum imperatorem, non eorum qui hodie ad hoc iudicium pervenerunt. Unde, vir sublimis, oportet istos quam refugiunt actionem in iudicio nobilitatis tuae prodere. Iam ergo prodant mandatum, prodant et legationem, ut cum his recensitis adverterimus qui iisdem commendarint, valeamus eorum obiectionibus respondere
. Et alia manu:
Montanus episcopus recognovi, salvo provocationis effectu.
66.
Marcellinus vir clarissimus tribunus et notarius dixit:
Eos quos legationem peregisse dicis, si praesentes esse vel in praesentiarum mandato subscripsisse cognoscis, evidenter ostende. Sin vero absentes, necesse est ut veniant, quatenus omne possit negotium pertractari
.
67.
Montanus episcopus dixit:
Ergo, vir sublimis, eorum praesentia facienda est, qui ad clementissimum imperatorem per maria volaverunt. Ipsorum ergo et persona adstans doceat sibi aliquid ab istis esse mandatum; ut de ipso mandato intellegam quid in sua causa voluerint innectere, quid deinde forsitan in eadem legatione contra nos ementiri. Est enim studium semper adversariorum, incerta de adversariis auribus sacratissimis innectere. Ergo unde probabo episcopalem quam sibi iactant esse, personam sub verecundia et textu aliquid imperatori suggerere potuisse, nisi eamdem legationem vel mandatum sibi creditum potuero perlegere et de eodem iudicare?
Et alia manu:
Montanus episcopus salvo appellationis effectu recognovi
.
68.
Alypius episcopus Ecclesiae catholicae dixit:
Eadem superfluo repeti etiam nobilitas tua nobiscum considerat. Sufficit persona assertorum praesentis mandati auctoritate firmata. Iam nunc remotis superfluis ad negotium veniamus; cuius firmamentum nullam poterit habere dubitationem, quando persona nostra, quibus universale concilium mandavit, disputationem ab imperatore praeceptam ita firmavit, ut ne ipsi quidem dubitare possint, in quorum adspectibus processerunt omnes qui mandaverunt
. Et alia mauu.
Recognovi
.
Possidius episcopus Ecclesiae catholicae dixit:
Petisse nos collationem quis negare potuit aut potest?
Et alia manu:
Recognovi
.
69.
Emeritus episcopus dixit:
Quid petisti? Quem misisti? Dic nomen, quae mandasti?
Et alia manu:
Emeritus episcopus salvo appellationis effectu recognovi
.
Possidius episcopus Ecclesiae catholicae dixit:
De causa loquere, mandatum audisti. Recitetur identidem, et responde, si habes quod dicas. Superfluis immoraris.
Et alia manu:
Recognovi
.
Petilianus episcopus dixit:
Quem misisti, quid mandasti, quid egisti advertere debeo. Non enim clanculo tibi licet suggerere, quod postea non debeat publicari.
Et alia manu:
Petilianus episcopus sine praeiudicio appellationis nostrae recognovi.
70.
Marcellinus vir clarissimus tribunus et notarius dixit:
Qua ratione legatorum nomina postulentur ignoro, cum collationem tantum postulatam esse et collationem fuisse concessam, sicut superius interfatus sum, principalis sanctio diligenter ostenderit. Unde sanctitas vestra iam ad negotii interna venire dignetur, quatenus veritas elucescat
.
71.
Montanus episcopus dixit:
Sed clementissimus imperator me magis instruere voluit quid de adversariis nostris requiramus, dum utique eorum legationem publicat
. Et alia manu:
Montanus episcopus recognovi salvo provocationis effectu.
72.
Fortunatianus episcopus Ecclesiae catholicae dixit:
Separationis et dissensionis tuae ab Ecclesia universali, quae toto orbe diffunditur, causas expone
. Et alia manu:
Recognovi
.
73.
Montanus episcopus dixit:
Legatur ad locum, si legationem eorum non publicavit clementissimus imperator. De hac re, de hac causa me voluit disputare, eorum legationem in iudicio voluit publicari. Ab statutis clementissimi imperatoris non est deviandum, faciendum est satis in hoc loco clementissimo imperatori: siquidem de eorum legatione in iudicio publicata nos voluit pertractare.
Et alia manu:
Montanus episcopus, manente appellationis nostrae effectu, recognovi.
74.
Fortunatianus episcopus Ecclesiae catholicae dixit:
Hoc clementissimus non censuit imperator; sed id partibus dignatus est statuere, ut ab utrisque partibus electis episcopis, veternosum errorem tandem aliquando propter salutem populorum et animarum in medium prolata veritas monstret.
Et alia manu:
Recognovi
.
Petilianus episcopus dixit:
Lege utrum hoc petiveris
. Et alia manu:
Petilianus episcopus salva appellatione nostra, recognovi
. Fortunatianus episcopus Ecclesiae catholicae dixit:
Caeterum superfluis immoramini, Catholicam monstramus Ecclesiam de Lege, de Prophetis, de Evangeliis, de Psalmis, de omnibus divinis testimoniis. Contra hoc a vobis profertur mandatum. Publica. Tecum ad Ecclesiam demonstrandam Evangelium proferamus.
Et alia manu:
Recognovi
.
75.
Petilianus episcopus dixit:
Ecclesiam catholicam penes me esse, et pura observatio nostra facit, et vitia vestra atque flagitia vestra. Omnis Ecclesia Dei pura, sancta, sine macula et ruga esse debebit. Quare igitur, ut ad huius disputationem rei possimus descendere, et congruo tempore testimoniis Dominicis, ut prius est, quod de te flagito, si non diffidis, maxime cum id agat causae iustissimus cognitor, ut quidquid agendum sit populo publicetur. Mentitum te igitur clementissimo imperatori sat constat, cum dubitas proferre quid dixeris, quid egeris, quid mandaveris, quid susceperit ille legatus, quod mandatum acceperit, quid peregerit. Noverit haec conscientia populi, sciat universa provincia, hoc acta ista quae controversa plene contineant, sciant vos apertissime de mendacio vestro diffidere, morasque innectere actioni, ne ad veritatem aliquando vestris praestigiis nebulisque obstantibus veniatur
. Et alia manu:
Petilianus episcopus salva appellatione nostra recognovi.
Vincentius episcopus Ecclesiae catholicae dixit:
Quod nescis an petiverim, quomodo reprehendis?
Et alia manu:
Recognovi
.
Petilianus episcopus dixit:
Petisse se confessus est
. Et alia manu:
Petilianus episcopus, salva appellatione nostra, recognovi.
76.
Fortunatianus episcopus Ecclesiae catholicae dixit:
Ecclesiam Catholicam apud se esse testatus est. Hanc voluimus residente nobilitate tua testimoniis edoceri. Publicet quod promittit, ut aut in eius apertam veritatem noster consensus accedat, aut patiatur monstrari luce clarius veritatem, et tandem aliquando ab errore desciscens cedat veritati congrue pro salute, qui cogitat in errore vincere contra salutem
. Et alia manu:
Recognovi
.
Petilianus episcopus dixit:
Ut possimus facere haec, prius fac quod de te flagitamus.
Et alia manu:
Petilianus episcopus sine praeiudicio appellationis nostrae recognovi.
Fortunatianus episcopus Ecclesiae catholicae dixit:
Si ordo gestorum flagitat, publicamus
. Et alia manu:
Recognovi
.
77.
Marcellinus vir clarissimus tribunus et notarius dixit:
Cum legationis formam demonstrarit augusta praeceptio, cur legatorum nomina postulentur ignoro. An invictissimum principem aliquid contra rationem dixisse vestra sanctitas putat? Cum ad causam peragendam personae videantur expressae atque firmatae, cur nunc legationis mentio fiat, necdum potui diligenter advertere, vel cur legatorum nomina postulentur ignoro. Unde tandem aliquando amotis superfluis, negotium proponatur
.
78.
Emeritus episcopus dixit:
Mandatum quod recenti negotio recitatum est, actis videtur insertum. Quid autem per legatos suos mandaverint insinuare noluerunt.
Et alia manu:
Emeritus episcopus salvo effectu appellationis nostrae recognovi.
79.
Marcellinus vir clarissimus tribunus et notarius dixit:
Collationem postulatam evidenter recitata principalis sanctio declaravit, hancque fuisse concessam constat. Et quoniam in unum sanctitas vestra de delectis ab utraque parte qui negotium possent actitare convenit, quaeso vos ut tandem proponere negotium, et peragere atque explanare dignemini
.
Emeritus episcopus dixit:
Hoc ipsum dicat quod praestantia tua sua interlocutione signavit
. Et alia manu:
Emeritus episcopus salva appellatione nostra recognovi.
80.
Augustinus episcopus Ecclesiae catholicae dixit:
Hoc olim clamamus ut fiat. Collatio postulata est, collatio concessa est, causa collationis utrique venimus. Iam tandem fiat, quod et petitum fatemur et concessum esse ipsa concessio declaravit
. Et alia manu:
Recognovi
.
Emeritus episcopus dixit:
Postulatam esse dixit: Per quem petiit?
Et alia manu:
Emeritus episcopus salva appellatione nostra recognovi.
Possidius episcopus Ecclesiae catholicae dixit:
Finem superfluis imponere nolunt.
Et alia manu:
Recognovi
.
Montanus episcopus dixit:
Tu ad actionem moras innectis.
Et alia manu:
Montanus episcopus recognovi, salvo provocationis effectu.
81.
Marcellinus vir clarissimus tribunus et notarius dixit:
Legatorum personae ibi fuerant exigendae, ubi peracta legatio est. Cum autem de nominibus legatorum clementissimus tacere voluerit imperator, cur hic desiderentur ignoro.
Emeritus episcopus dixit:
Ipsi non taceant, si tacuit imperator.
Et alia manu:
Emeritus episcopus, salva appellatione nostra, recognovi.
82.
Fortunatianus episcopus Ecclesiae catholicae dixit:
Causam dicant, ut iam diximus, separationis et divisionis ab Ecclesia toto terrarum orbe promissa, lege firmata, testimoniis prophetarum luce clarius demonstrata, Evangelio usque hodie magna firmitate perducta; et discedant moratoriae tergiversationes, et separationis crimen vel sero cognoscant.
Et alia manu:
Recognovi
.
83.
Montanus episcopus dixit:
Cum edideris ea quae postulamus, assertionibus nostris non deerimus.
Et alia manu:
Montanus episcopus prosecutiones meas salvo appellationis effectu recognovi.
84.
Marcellinus vir clarissimus tribunus et notarius dixit:
Legationem a Catholicis susceptam imperialis sanctionis tenor ostendit, in qua collationem constat fuisse postulatam, cui me iudicem idem clementissimus princeps voluit residere. Unde quoniam de personis legatorum nihil inquirere praeceptus sum, nec excedere me posse praecepti formam vestra sanctitas mecum melius recognoscit, dignamini tandem
aliquando negotium proponere, ut et ipsi veritati et principali iussioni satisfactum esse in omnibus videatur.
85.
Emeritus episcopus dixit:
Quid secreto agatur intellegis, vir spectabilis, dum rem in medio positam et pene ipsa luce clariorem volunt nebulis obligare. Collationem imperiale praeceptum inter partes fieri, pro sua censuit voluntate. Nos quoque secundum eorum petitionem, ut dicunt, quam nunc in iudicio negant, quam approbare nolunt.
Et [cum diceret, (Et) alia manu:
Emeritus episcopus, salva appellatione nostra, recognovi
].
Augustinus episcopus Ecclesiae catholicae dixit:
Non negamus
. Et alia manu:
Recognovi
.
Emeritus episcopus dixit:
Quam publicare detrectant, provinciis nostris acciti, conflictum quem se proponere pollicentur, refugere nos non debere omnino profitemur. Igitur quoniam nihil de re, nihil de causa, nihil de persona actum est, cum primitus illud debeat ventilari utrum petierint, per quos petierint, vel quid petierint, quare id sileant, quare non publicent, advertit sublimitas tua. Si concordant petitiones, debent in iudicio ventilari. Si neutrum volunt, unius debent facere cessionem. Si ad prioris mandati volunt nos tenere consensum, non negamus secundum imperiale praeceptum adesse nos conflictationi debere. Si autem secundum praesens mandatum volunt agere, debent cognitionem eiusdem quoque rei, profiteantur adstipulationem. Si dubitant proponere, ut nos eorumdem propositionibus respondere valeamus, videat praestantia tua non e nostris partibus nasci quominus negotium ventiletur. Quippe cum hac agoga et hac quodammodo ianua ad negotii merita descendendum sit, intellegit praestantia tua vel negare saltem eos, vel reticere, vel contemnere respondere propositionibus nostris; ut cum haec adverteris, iudicare digneris
. Et alia manu:
Emeritus episcopus, salvo effectu appellationis nostrae, recognovi.
86.
Marcellinus vir clarissimus tribunus et notarius dixit:
Quid petierint, vel quid pertulerint, inquirere me debere non iussit clementissimus imperator. Quare autem petita collatio sit, apertissime demonstratum est, id est, ut superstitionem ratio manifesta confutet. Hoc hodie fieri posse non dubium est; siquidem delectas ab utraque parte personas convenisse cognosco. Unde iam, sicut saepius interfatus sum, negotium proponatur
.
87.
Emeritus episcopus dixit:
Petierunt, aut non petierunt. Dicant per quos vel quid petierunt.
Et alia manu:
Emeritus episcopus, salva appellatione nostra, recognovi.
88.
Alypius episcopus Ecclesiae catholicae dixit:
Sufficit iam rescripti recitatio. Agnoverunt quid voluerit inter nos discuti clementissimus imperator. Removeantur superflua, ad causam veniamus. Considerandum est enim quid agat pars diversa; videlicet, quemadmodum priore iudicio longitudine praeteritorum gestorum praetendit dilationem, ita etiam hodie desiderat superfluis codices onerare, ut item causentur de mora describendorum vel edendorum gestorum
. Et alia manu:
Recognovi
.
Montanus episcopus dixit:
Tu moras innectis, cum non profers quod nos a te flagitamus
. Et alia manu:
Montanus episcopus prosecutionem meam recognovi, salvo provocationis effectu.
89.
Petilianus episcopus dixit:
Proxime praeterita cognitione atque controversia, quamvis ante causae principium ventilatum, non nostro vitio neque nostra petitione dilationem provenisse manifestum est, sed humanitate iudiciorum tuorum, quam non poteras denegare: quippe cum exceptores onerati longitudine controversiae ac prolixitate, id etiam professione sua responderint. Unde quoniam ista peracta sunt, sed fecit inde hodie mentionem, ideo haec volui replicare. At nunc eosdem nunc moras innectere, eosdem in praesenti actione obtendere nebulas, ne ad eorum mendacia veniamus, ipsa eorum taciturnitas monstrat. Loquuntur enim cum tacent, se vereri id proferre quod clementissimo imperatori mentiti sunt. Si igitur freti sunt bonae petitionis voluntate atque ordine, quid eam dubitant ventilare? Et quoniam potestas tua meminisse dignatur id priore controversia agitatum, ut aut iure publico agerent, aut legis dominicae auctoritate descenderent disputare, idque suo mihi promisere consensu, nobilitas autem tua id sibi exceperit, a legibus tolli se minime oportere, tuarum partium est, vir nobilis, id tenere quod legum est; illorum autem est promissa necessitas, ut lege divina debeant experiri. Si igitur apud te legibus publicis agitur, quoniam tu hisdem praesidere te professus es, exige quod leges habent. Si autem disputatio legalis in medium mittitur, interrogo te hic qui desideras disputare, quid petieris, quid egeris, quid contra me dixeris: quem si invenero vera dixisse, necesse habeo eius legis disputationem committere. Si autem cognovero a perfidia atque mendacio te coepisse, necesse est ut tuam personam longe prorsus evitem. Quid enim mihi prodest docere mendacem? Quid mihi prodest refragatori ac refragaturo reddere rationem?
Et alia manu
: Petilianus episcopus sine praeiudicio appellationis nostrae recognovi.
90.
Marcellinus vir clarissimus tribunus et notarius dixit:
Collationem a Catholicis tantum postulatam fuisse relecta imperialis sanctio declaravit
.
91.
Petilianus episcopus dixit:
Catholicos nos esse acta contineant
. Et alia manu:
Petilianus episcopus recognovi
.
92.
Marcellinus vir clarissimus tribunus et notarius dixit:
Necesse est me eos
[
eo
]
nomine appellare, quo eos appellari voluit clementissimus imperator
.
93.
Petilianus episcopus dixit:
Ante causam inane nomen est illis. Etiam de ipso nomine erit disputatio nobis atque contentio. Tum demum obtinebit hoc nomen qui fuerit inventus esse Christianus
. Et alia manu:
Petilianus episcopus recognovi.
94.
Marcellinus vir clarissimus tribunus et notarius dixit:
Certum est post habitum conflictum eos Catholicos nuncupandos, apud quos veritas fuerit deprehensa. Ego autem etiam in hac parte formam necesse habeo sequi praeceptionis augustae, in qua Catholicos eos appellare dignata est.
95.
Petilianus episcopus dixit:
Sine praeiudicio nostro hoc interfari dignata fuerit praestantia tua.
Et alia manu:
Petilianus episcopus recognovi, salvo nostrae appellationis effectu.
96.
Marcellinus vir clarissimus tribunus et notarius dixit:
Sanctitas vestra, si eos falso hoc nomine asserit nuncupatos, negotium proponere tandem aliquando dignetur; quatenus de praesumpto nomine, si potuerit comprobari, pars e diverso consistens in omnibus confutetur.
97.
Emeritus episcopus dixit:
Magnis actum est voluminibus, et respondere noluerunt, tenentes apud se quodam praeiudicio voluntatem, ne satisfacerent iudicatis. Et cum diceret
. (Et alia manu:
Emeritus episcopus, salva appellatione recognovi
.)
Augustinus episcopus Ecclesiae catholicae dixit:
Quibus iudicatis?
Et alia manu:
Recognovi
.
Emeritus episcopus dixit:
Vel illud reverentiae ac patientiae iudiciorum praestare
dignentur
[ut respondeant]
utrum petitoris loco adsistant, utrum ipsi proponant, utrum ipsi nos in iudicium vocent; ut cum ex eorumdem responsione vel hoc cognitum fuerit, ad eorum propositiones respondere valeamus.
Et alia manu:
Emeritus episcopus, salva appellatione, recognovi.
98.
Marcellinus vir clarissimus tribunus et notarius dixit:
Respondeatur obiectis.
Augustinus episcopus Ecclesiae catholicae dixit:
Ecclesia, quod audire non vultis, et necesse est audiatis, quoniam tot testimoniis et divinis eloquiis proclamatur toto terrarum orbe diffusa, cuius communionem videmur tenere, falsis criminationibus a vobis appetita est. Unde exstitit vestra separatio, quam dolemus. Istae criminationes quibus insectari soletis Ecclesiam toto, sicut promissa est, orbe diffusam, hodie audire volumus utrum verae sint. Si enim verae sunt istae criminationes quas Ecclesiae memoratae obiicere consuestis, si eam pollutam, maculatam, eversam, destructam, et exstinctam nescio quibus nostris criminibus demonstrare potueritis, supererit ut quaeramus utrum apud vos remanserit, quam ubique perisse clamatis. Si autem illa perire non potuit, superest ut eam vos agnoscatis, et litem tandem aliquando finiatis
. Et alia manu:
Recognovi.
Marcellinus vir clarissimus tribunus et notarius dixit:
Accepistis prosecutionem partis adversae, cui respondere dignamini
.
99.
Emeritus episcopus dixit:
Puto importunum esse alienam causam velle defendere, et id in medium negotium mittere, quod praeter ruborem non potest unusquisque sine mandato in iudicio ventilare. Possem enim nunc asserere et clamare adversus istos universum orbem reluctari, reniti:
Non vobis mandavi, ab huius cognitionis eventu longe mea posita est conscientia. Ego agnosco victorem. Quicumque iustis legitimisque ex causis Christianus fuerit approbatus, ille meus est catholicus, illi hoc nomen imponitur, ille debet sibi hanc regulam vindicare
. Quamvis ipsa Catholica, quae nunc pro praescriptione partis adversae quasi in fronte quadam rite adversum nos temperari cognoscitur, medium esse debet: et in iudicio ita constitui, ut hoc nomen victor accipiat. Intellegit praestantia tua nihil nobis de peregrinis, nihil nobis de longe positis praeiudicare posse, cum inter Afros hoc negotium ventiletur; sed magis hoc exspectari, ut quicumque ex veridica cognitione fuerit superatus, is ab orbe videatur esse reiectus. Intellegant e diverso venientes propositionibus nostris se respondere debere, ut adstantes aut non adstantes, quid personae gerant dicere non morentur, ut eorum intentionibus respondere valeamus.
Et alia manu:
Emeritus episcopus, salvo effectu appellationis nostrae, recognovi.
Marcellinus vir clarissimus tribunus et notarius dixit:
Quid refertur?
Augustinus episcopus Ecclesiae catholicae dixit:
Personas primo die iudicii esse firmatas et sequenti etiam die interlocutionis tuae
. Et cum diceret (Et alia manu:
Recognovi
.)
Marcellinus vir clarissimus tribunus et notarius dixit:
Aliud quaesitum est.
100.
Augustinus episcopus Ecclesiae catholicae dixit:
Interlocutionis tuae forma declaravit. Sed quia dicit cum peregrinis Christianis non se habere aliquam rationem, sed hoc totum quod agitur, inter Afros agi, Afrorum Christianorum Catholicorum haec vox est:
Nos universo orbi Christiano communione cohaeremus. Hanc Ecclesiam elegimus retinendam, quam in eis scripturis invenimus. [Et cum diceret.] Et (alia manu:
Recognovi
.
Emeritus) episcopus dixit:
Sic semper eligere et mutare consuesti.
Et alia manu:
Emeritus episcopus, salva appellatione, recognovi
.
101.
Augustinus episcopus Ecclesiae catholicae dixit:
Nos eam Ecclesiam retinemus, quam in illis scripturis invenimus, in quibus etiam cognovimus Christum. Scripturae quippe nostrae, quarum auctoritati utrique subdimur, Christum et Ecclesiam tamquam sanctum commendant coniugium, Christum sponsum, illam sponsam. Ubi illum cognoscimus, ibi et illam invenire debemus. Si itaque nunc exorti essemus, et cogitaremus in Africa cui communioni Christianorum sociari deberemus, procul dubio eam tenere deberemus, quam in Scripturis inveniremus, et criminatrices opiniones hominum repudiare, ad sola eloquia divina, quae mentiri nesciunt, nos tenere. Hoc fecerunt Christiani Afri, et appellantur et merito sunt catholici, ipsa sua communione nomen testantes. Catholon enim secundum totum dicitur. Qui autem a toto separatus est, partemque defendit ab universo praecisam, non sibi usurpet hoc nomen, sed nobiscum teneat veritatem
. Et alia manu:
Recognovi
.
102.
Gaudentius episcopus dixit:
Catholicum nomen putant ad provincias vel ad gentes referendum, cum hoc sit catholicum nomen quod sacramentis plenum est, quod perfectum, quod immaculatum, non ad gentes. Nam doceat sibi omnes gentes communicare, et plenus est catholicus. Sed prius est tamen ut doceant quid petierint, quid meruerint.
Et alia manu:
Gaudentius episcopus, salva appellatione nostra, recognovi
.
Petilianus episcopus dixit:
Utrum debeant edere quae poposcimus necne statuere dignare, ut scilicet
. Et cum diceret, (Et alia manu:
Petilianus episcopus sine appellationis nostrae praeiudicio recognovi
.)
Alypius episcopus Ecclesiae catholicae dixit:
Aut interloquere, aut iube nos satisfacere postulatis
. Et alia manu:
Recognovi
.
103.
Marcellinus vir clarissimus tribunus et notarius dixit:
Ad transacta recurritur.
Et adiecit:
Catholici nominis doceatur assertio, et illud quod pars e diverso sistens credidit prosequendum, utrum in omnibus gentibus eadem catholica esse ostendi possit Ecclesia
.
104.
Emeritus episcopus dixit:
Si proponit, doceat.
Et alia manu:
Emeritus episcopus recognovi
.
Petilianus episcopus dixit:
Dignare pronuntiare de supra comprehensis
. Et alia manu:
Petilianus episcopus, salva appellatione nostra, recognovi.
Emeritus episcopus dixit:
Si proponit, doceat. Nam si proponere noluerit, quemadmodum docebit?
Et alia manu:
Emeritus episcopus, salvo effectu appellationis interpositae, recognovi.
105.
Petilianus episcopus dixit:
Pronuntia de singulis
. Et alia manu:
Petilianus episcopus sine praeiudicio appellationis nostrae recognovi
.
Possidius episcopus Ecclesiae catholicae dixit:
Quod postulaverunt doce me
. Et alia manu:
Recognovi
.
Petilianus episcopus dixit:
Hoc nobis debet tua persona
. Et alia manu:
Petilianus episcopus sine praeiudicio appellationis nostrae recognovi.
106.
Emeritus episcopus dixit:
Petimus ut nulla sit mora, ut aut proponentis aut respondentis possit esse persona. Igitur quoniam approbandum est, et de causa iam in iudicio ventilandum, edicant utrum petunt aut respondent; ut cum eorum intentionem in iudicio videro, valeam respondere
. Et alia manu:
Emeritus episcopus salva appellatione nostra recognovi.
107.
Marcellinus vir clarissimus tribunus et notarius dixit:
Iusta poscuntur, sanctitas vestra dignetur edicere utrum petitoris loco in iudicio adstare videatur.
108.
Augustinus episcopus Ecclesiae catholicae dixit:
Tuae sublimitatis est iudicare, nos ad eorum criminationes refellendas ingressi sumus. Solent Ecclesiam quam tenemus crimine traditionis arguere
. Et alia manu:
Recognovi
.
109.
Emeritus episcopus dixit:
Quis me in iudicium vocavit? Ad cuius suggestionem conflictum voluit fieri imperator?
Et alia manu:
Emeritus episcopus, salvo effectu appellationis, recognovi
.
110.
Augustinus episcopus Ecclesiae catholicae dixit:
Solent Ecclesiae quam tenemus crimina traditionis obiicere, et nescio quorum peccatis eam contendere esse destructam et exstinctam
. Et alia manu:
Recognovi
.
Emeritus episcopus dixit:
Non hoc a te petii. Fac satis iudicatis
. Et alia manu:
Emeritus episcopus salvo effectu appellationis recognovi.
Augustinus episcopus Ecclesiae catholicae dixit:
Atque his criminationibus fallere corda simplicium, de quorum salute satagimus. His nos permoti, convenimus eos ut nobiscum conferrent, et quod intendunt utrum probare possent in Ecclesiam cui intendunt ostenderent. Quam conventionem nostram quoniam recusaverant, cum nuper in comitatum venissent quidam illorum, apud acta etiam praefectoria dixerunt audiri se velle et discuti velle, amplectentes nos, aliquando eorum de collatione consensum petendum ab imperatore credidimus, ut collatio ad hoc fieret ut ea crimina quae solent dicere in universam Ecclesiam aut probarent, ut veritas appareret, aut non probarent, ut nihilominus veritas appareret. Haec crimina si volunt aut possunt ostendere proferantur et demonstrentur. Si autem non possunt aut nolunt, iam tuae sublimitatis est de re tota, sicut ratio ipsa indicat, iudicare
. Et alia manu:
Recognovi
.
111.
Marcellinus vir clarissimus tribunus et notarius dixit:
Accepistis prosecutionem partis adversae. Si quid obiicitis, iam iamque proponite.
112.
Petilianus episcopus dixit:
Pronuntiet prius nobilitas tua utrum recte petamus quae petimus, necne; tum demum eis ad singula respondebimus
. Et alia manu:
Petilianus episcopus sine praeiudicio appellationis nostrae recognovi.
113.
Marcellinus viro clarissimo tribunus et notarius dixit:
Recte vos petere prosecutionis vestrae textus ostendit, et recte respondisse partem e diverso sistentem eorum similiter prosecutionibus declaratum est. Adsertum est enim quod criminibus nescio quibus Ecclesiam quam tenent, a vobis hodieque adserant infestari; quae, si qua sunt, debetis edicere. Si vero non sunt, est necesse ut ad haec respondere dignemini
.
114.
Emeritus episcopus dixit:
Sic agitur causa, haec iudicii forma est, sic veritas inquiritur ut de persona taceatur. Dicit me nescio quo auctore crimina in Ecclesiam ventilare, et quasi per famam quamdam honorem suum meritumque destruere. Quidquid velit, quo nomine velit, quo potest argumento huic ipsi causae nomen imponat necesse est, ut quia iterum provocat, petitor adsistat. Utrum ego dixerim necne, utrum vere dixerim, anne confinxerim, cum ipsius propositione cognovero; cum ea quae mihi obiicit vera esse, et ex me prolata constiterit, tunc demum necesse est eorumdem me intentionibus respondere. Videt ergo praestantia tua sine provocante respondentis superfluam esse personam, nec posse quemquam dici respondentem nisi primo fuerit provocator. Ergo si provocatoris loco, hoc est, quod dicitur petitoris, adsistit, instituat actionem, cui respondere debeam. Saepissime enim dicunt nos superfluis moratoriis uti, ne ad negotium veniatur. Ergo cum iste cardo sit causae, ut is qui alterum in iudicium vocat, instituere actionem debeat, et provocare ad responsionem, advertat praestantia tua eos prosequi debere, utrum nobis vel quam instituant actionem, ut respondere possimus.
Et alia manu:
Emeritus episcopus, salvo effectu appellationis nostrae recognovi.
115.
Marcellinus vir clarissimus tribunus et notarius dixit:
Edicat pars catholica utrum e diverso sistentibus aliquid obiiciendum credit.
116.
Augustinus episcopus Ecclesiae catholicae dixit:
Nos collationem poposcimus ubi obiecta diluamus, non ubi obiiciamus diluenda; quandoquidem cum illi obiecta probare non potuerint, quid sint, quid remaneant, nobis non dicentibus manifestum erit omninibus, et a tua sublimitate iudicabitur. Nunc ingressi sumus diluere criminationes eorum, quas solent Ecclesiae quam tenemus obiicere: mandatum quoque ipsorum hoc continet. Adversus traditores et persecutores nostros. Quondam autem Primianus, si dignatur, frater noster conventus pro ipsa collatione respondit. Indignum est ut in unum conveniant filii martyrum et progenies traditorum. Haec crimina diluenda suscepimus, ut haec crimina diluantur istam collationem poposcimus. Concessa est. Aut probentur, aut purgentur
. Et alia manu:
Recognovi
.
117.
Marcellinus vir clarissimus tribunus et notarius dixit:
Mandati series traditorum partem e diverso sistentem esse profitetur. Collationem vero, si tamen prosecutio catholicae partis veritate subnixa est, ab utrisque partibus constat esse postulatam. Unde nunc id quod mandato videtur expressum, sanctitas vestra probationibus fulcire dignetur. Accepistis enim ex eorum prosecutionibus magis a vobis aliqua obiici, et ea obiecta se velle diluere
.
118.
Petilianus episcopus dixit:
Pronuntiare dignare de persona. Tunc itur in causam
. Et alia manu:
Petilianus episcopus sine praeiudicio appellationis nostrae recognovi.
119.
Alypius episcopus Ecclesiae catholicae dixit:
Iam non est nostrarum partium de hoc aliquid superfluo respondere
. Et alia manu:
Recognovi
.
Possidius episcopus Ecclesiae catholicae dixit:
Interlocutiones superiores sublimitatis tuae recitentur, et agnoscant quid postulant
. Et alia manu:
Recognovi
.
120.
Marcellinus vir clarissimus tribunus et notarius dixit:
Si collationem ab utrisque partibus constat esse postulatam, constat eum esse petitorem qui crimen intendit
.
121.
Emeritus episcopus dixit:
Doceat ab utrisque partibus collationem esse in iudicio flagitatam.
Et alia manu:
Emeritus episcopus recognovi.
122.
Alypius episcopus Ecclesiae Catholicae dixit:
Docemus.
Et alia manu:
Recognovi
.
Marcellinus vir clarissimus tribunus et notarius dixit:
Hoc pars catholica docere debebit
.
123.
Adeodatus episcopus dixit:
Catholicos nos esse scriptum sit
. Et alia manu:
Adeodatus episcopus prosecutionem meam salvo appellationis effectu recognovi.
Fortunatianus episcopus Ecclesiae catholicae dixit:
Donatistas vos esse ex Primiani mandato docemus
. Et alia manu:
Recognovi
.
Adeodatus episcopus dixit:
Caecilianistas vos esse scriptum sit
. Et alia manu:
Adeodatus episcopus prosecutionem meam, salva appellatione, recognovi.
124.
Fortunatianus episcopus Ecclesiae catholicae dixit:
Si praecipis, gesta recitamus in iudicio habita praefecturae; ubi se pars adversa audiri tantopere flagitavit. Et ideo, si praecipis
. Et alia manu:
Recognovi
.
Marcellinus vir clarissimus tribunus et notarius dixit:
Gesta habita in iudicio illustrium potestatum suscepta ab officio recitentur
.
125.
Petilianus episcopus dixit:
Contra haec serva quae competunt
. Et alia manu:
Petilianus episcopus sine praeiudicio appellationis nostrae recognovi.
Marcellinus vir clarissimus tribunus et notarius dixit:
Salva erunt
.
Petilianus episcopus dixit:
De persona pronuntia. Quid petierint, quid suggesserint clementissimo imperatori, quidve mentiti sint, hoc prodatur. Hic Pronuntia utrum id superflue flagitem, necne
.
Tum demum itur in causam.
Et alia manu:
Petilianus episcopus, salvo merito appellationis nostrae, recognovi.
126.
Marcellinus vir clarissimus tribunus et notarius dixit:
Collationem fuisse postulatam missis legatis sermo coelestis ostendit, hanc fieri evidenter sanctione praecepit; cui me iudicem residere pariter constitutum est. Excedere me huius praeceptionis formam etiam sanctitas vestra omnino non posse mecum melius recognoscit.
127.
Petilianus episcopus dixit:
Pronuntiare te constanter convenit, vir nobilis, utrum proferri debeant illa quae clanculo habentur, quae rubore compressa sunt mentientium: aut certe si superflue petimus, hoc pronuntia.
Et alia manu: [
Petilianus
episcopus
]
sine praeiudicio appellationis nostrae recognovi.
128.
Fortunatianus episcopus Ecclesiae catholicae dixit:
Si quid est quod contra nos, ubi mentitos esse pars adversa designat, proferre poterit, iam proferat; ne superfluis nos accusationibus agens, populus adhuc usque, cui consulere volumus, decipiatur. Et ideo, si nobilitas tua praecepit, apud praefecturam gesta habita recitentur.
Et alia manu:
Recognovi
.
129.
Petilianus episcopus dixit:
Ordine suo cuncta legantur. Legantur primo quae petimus
. Et alia manu:
Petilianus episcopus sine praeiudicio appellationis nostrae recognovi
.
Emeritus episcopus dixit:
Hoc est quod volebamus in iudicio prodi, utrum imperialibus auribus intimarint nos in iudicio praefecturae vel voluntarios adstitisse, vel quaesisse conflictum. Si enim ista dixisses, possem te digestorum fide in iudicio confutare. Si autem non dixisses, intellegatis qui cognitor datus est de omnibus se imperatoriae notioni referre oportere. Igitur quoniam evidentissime comprobamus istos docere minime valuisse, vel ea quae imperatoris auribus intimasse se dicunt, vel utrum ierint, vel quando ierint, vel cum quo mandato ierint, hoc ipsum potestas tua iudicare dignetur; ut si putant personam nostram tamquam petitorum de actorum confectione quae apud illustrissimas potestates sunt habita, in iudicio comprobare, cum ex recitatione gestorum fuerit approbatum, iudicare digneris.
Et alia manu:
Emeritus episcopus, salva appellatione nostra, recognovi.
130.
Marcellinus vir clarissimus tribunus et notarius dixit:
Ad ea ex quibus constat esse transitum, regressum fieri minime oportere sat clarum est. Unde ut evidenter petitoris persona monstretur, illustrium potestatum gesta relegantur.
131.
Petilianus episcopus dixit:
Nebula est ista quae obtenditur. Nam ab initio ipsos esse petitores certo loco monstrabimus, cum dignaberis de his quae iamdudum petivimus atque petimus pronuntiare.
Et alia manu:
Petilianus episcopus sine praeiudicio appellationis nostrae recognovi.
132.
Marcellinus vir clarissimus tribunus et notarius dixit:
Etiam sanctitas vestra quae offert per ordinem relegentur. Et adiecit: Patimini nunc interim quae postulata sunt ab officio recitari
.
133.
Petilianus episcopus dixit:
Pronuntia, et patior recitari.
Et alia manu:
Petilianus episcopus salvo merito appellationis nostrae recognovi.
134.
Marcellinus vir clarissimus tribunus et notarius dixit:
Petitoris persona tunc aperte poterit demonstrari, cum hoc gestis evidentissimis fuerit approbatum.
135.
Petilianus episcopus dixit:
Pronuntia me recte an non recte petisse quod diutius flagitavi. Res enim nobis cum populo est. Tu quoque cum populo voluisti habere rationem, qui de iudicio tuo voluisti iudicari
. Et alia manu:
Petilianus episcopus sine praeiudicio appellationis nostrae recognovi.
136.
Alypius episcopus Ecclesiae catholicae dixit:
Legantur gesta.
Et alia manu:
Recognovi
.
137.
Marcellinus vir clarissimus tribunus et notarius dixit:
Pronuntiare me postulat sanctitas tua, cum ab alia parte gesta necessaria probationibus publicentur. Unde hoc fieri patiatur sanctitas tua. Tum demum, utrum de parte negotii pronuntiari debeat, existimabo.
138.
Petilianus episcopus dixit:
Aliud ostendit, cum aliud postulem. Conscientia ipsa publica tenet, nec tacebo ulterius, nec differam, vir nobilis, te ipsum populo fuisse edictis frequentibus pollicitum, quidquid auditurus esses, inter disceptantes scilicet partes, te rursum edictis subsequentibus prolaturum. Tu hoc videris, tuae existimationis est causa, utrum tam facile me cogere debeas de causae meritis disputare, cum id mihi adversarius meus negaverit quod ego magnopere postulo esse prodendum. Ipse videris, ipse hoc quomodo volueris aestimes. Ego tamen tuam desidero providere praestantiam quid hoc loco sentias. Mihi hoc expedit, nolo a populo denotari, quod praetermiserim id, et eumdem locum praetermiserim, ubi occulte video tegi mendacium quod debeat publicari. Proinde tu, vir nobilis, qui mediam tenes hoc loco personam, assume illam puram innocentemque constantiam, nec dubites pronuntiare quod licet. Neque enim fas est ut, cum mihi satisfactum non fuerit, ego cogar ad intima causae descendere. Unde quidem magnopere praesumo; sed ea quae expeto non debeo praeterire.
Et alia manu:
Petilianus Episcopus salvo merito appellationis nostrae recognovi.
139.
Marcellinus vir clarissimus tribunus et notarius dixit:
Ut diligentius adverti possit quid debeat iudicari, patiamini gesta recitari.
140.
Petilianus episcopus dixit:
Non is est ordo gestorum, ut haec primitus recitentur.
Et alia manu:
Petilianus episcopus salva nostra appellatione recognovi.
Marcellinus vir clarissimus tribunus et notarius dixit:
Nihil debet partibus denegari.
Adeodatus episcopus dixit:
Si nihil partibus denegandum est, tandem nobis concedendum est quod flagitavimus. Ostendant legationem. Neque enim nudis verbis haec potuit concipi legatio. Scripta sunt; demonstrentur, prodantur in publicum. Videamus utrum haec contra nos vera an falsa sint ficta
. Et alia manu:
Adeodatus episcopus meam prosecutionem salva appellatione recognovi.
Marcellinus vir clarissimus tribunus et notarius dixit:
Iam pronuntiavi atque iudicavi formam me excedere non posse imperialis oraculi. Nec enim in iudicio meo legatorum certum est discuti debere personas. Unde gesta relegantur, ut quis petitoris loco adsistat, clarius demonstretur
.
Adeodatus episcopus dixit:
Hoc imperator non praecepit, ut gesta illustrium potestatum in iudicio prodantur; et tamen datur adversae parti licentia prodendi. Produnt ipsi quae volunt, nobis non sinitur accipere quod poscimus.
Et alia manu:
Adeodatus episcopus prosecutionem meam salva appellatione recognovi
.
Marcellinus vir clarissimus tribunus et notarius dixit:
Et sanctitas tua quaecumque gesta obtulerit, vel prolaturam se esse promittit, necesse est ut eadem relegantur
.
Adeodatus episcopus dixit:
Quaecumque causae necessaria sunt, negari non debent
. Et alia manu:
Adeodatus episcopus prosecutionem meam salva appellatione recognovi.
Marcellinus vir clarissimus tribunus et notarius dixit:
Patere igitur ut hoc quod causae propriae necessarium dicit pars e diverso sistens, ab officio recitetur.
Adeodatus episcopus dixit:
Concedere non possum ut ea quae volunt in iudicio ventilent, nisi ea quae de ipsis flagitavi in iudicio deprompserint
. Et alia manu:
Adeodatus episcopus prosecutionem meam salva appellatione recognovi
.
Augustinus episcopus Ecclesiae catholicae dixit:
Nos ista de archivis accepimus. Si quid est quod et tu accipere potuisti, si recitandum poposceris, et a nobis fuerit contradictum, iniquos deputa, et vicem redde
. Et alia manu:
Recognovi
.
Marcellinus vir clarissimus tribunus et notarius dixit:
Suspicionem iudiciis facis, quod ea non pateris, cum et tibi fas sit universa quae ingesseris publicare. Unde tandem aliquando ea quae oblata sunt recitentur
.
Petilianus episcopus dixit:
Noluisse pronuntiare potestatem tuam quod petimus, acta contineant. Ulterius non possumus aliquid dicere, maxime cum videam potestatem tuam aliud velle, cum ego aliud flagitem. Pronuntia superflue me postulare quod peto, sit quod teneam, sit quod populus noverit. Tum demum ad necessaria causae descendam.
Et alia manu:
Petilianus
[
episcopus
]
prosecutionem meam appellatione incolumi recognovi.
Marcellinus vir clarissimus tribunus et notarius dixit:
Non possum de eo iudicare quod necdum est approbatum.
Petilianus episcopus dixit:
Utrum recte petam prodi oportere id quod clanculo imperatori suggesserint, hoc pronuntia.
Et alia manu:
Petilianus episcopus hanc prosecutionem meam appellatione incolumi recognovi.
Marcellinus vir clarissimus tribunus et notarius dixit:
Clanculo imperatori nihil suggestum esse, ad universos iudices datae sanctionis, et ad meam quoque mediocritatem ipsius recitatione monstratum est. Unde cum ex lectione gestorum cognovero quid debeam iudicare, sine dubio iudicabo
.
141.
Martialis exceptor recitavit:
Exemplum actorum habitorum sub die tertio kalendas Februarias Ravennae, domino nostro Arcadio PP. Augusto VI et Probo viro clarissimo consulibus
...
Et cum recitaret, Petilianus episcopus dixit:
Si iubes, contra hoc advertit sublimitas tua non adhuc satisfactum petitionibus nostris, ut exceptione eorum constaret ipsos esse petitores, ipsosque intendere oportere quae obiicienda esse putaverunt
. Et alia manu:
Petilianus episcopus prosecutionem meam appellatione incolumi recognovi
.
Marcellinus vir clarissimus tribunus et notarius dixit:
Iam nunc ex lectione gestorum qui petitor adsistat evidenter aperteque monstrabitur
.
Petilianus episcopus dixit:
Sunt longe primitus gesta confecta, quibus spectabilis viri proconsulis.
Et cum diceret, (Et alia manu:
Petilianus episcopus recognovi
).
Possidius episcopus Ecclesiae catholicae dixit:
Prosecutiones suas formidat, ideo gesta recitari non permittit
. Et cum diceret, (Et alia manu:
Recognovi
.) Petilianus episcopus dixit:
Sunt gesta habita in iudicio proconsulari, habita etiam in iudicio vicariae praefecturae, quibus nobis plurima intendisse monstrantur. Sunt etiam alia quae de clementissimo imperatore, eidem scilicet mentientes, longe ante petiverunt
[
per
]
adsistentes ac supplicantes, scilicet Theasium et Euvodium, illos scilicet quos praecursores et navigatores semper habent, furiaeque suae legatos, qui expetant sanguinem, expetant proscriptiones, incutiant metus, pericula ingerant, homines per provincias diversas occidant. Haec omnia igitur principio praecipe recitari. Tum demum eos invenies petitores.
Et alia manu:
Petilianus episcopus prosecutionem meam salva appellatione recognovi.
142.
Possidius episcopus Ecclesiae catholicae dixit:
Qua impatientia et tumultu agant sit testatum his gestis, interlocutione nobilitatis tuae. Causam enim satis timent, ad cuius meritum omnino descendere nolunt. Non sint vacua omnia quae a partibus nostris in prosecutionibus tanta dicta sunt de Ecclesiae Dei promissionibus et exhibitionibus. Quid tergiversantur, quid nescio quae forensia rimantur? Iam dignetur nobilitas tua pronuntiare faciem defensionis eorum
. Et alia manu:
Recognovi
.
143.
Petilianus episcopus dixit:
Ordine suo a principio cuncta recitentur. Tum demum invenies petitorem.
Et alia manu:
Petilianus episcopus prosecutionem meam appellatione incolumi recognovi.
144.
Augustinus episcopus Ecclesiae catholicae dixit:
Si a principio
[
cuncta recitanda sunt
]
ex quo causam ad imperatorem Constantinum miserunt criminum Caeciliani iube recitari
. Et alia manu:
Recognovi
.
Fortunatianus episcopus Ecclesiae catholicae dixit:
Quia voluistis de prioribus gestis mentionem facere
. Et cum diceret (Et alia manu:
Recognovi
),
145.
Marcellinus vir clarissimus tribunus et notarius dixit:
Haec gesta quae recitari postulat sanctitas vestra, posteriora sunt his gestis quae obtulit pars catholica, an priora?
146.
Petilianus episcopus dixit:
Non est equidem pars catholica, nisi quae huius conflictationis sumpserit palmam. Igitur cupimus recitari quae in iudicio proconsulari et vicariae praefecturae ab ipsis sunt ante longius prompta atque petita.
Et alia manu:
Petilianus episcopus prosecutionem meam appellatione incolumi recognovi
.
Possidius episcopus Ecclesiae catholicae dixit:
Si de causa praesumeres, ad causae meritum venires
. Et alia manu:
Recognovi
.
147.
Marcellinus vir clarissimus tribunus et notarius dixit:
Sine praeiudicio catholicos dico, sequens nuncupationem clementissimi principis. Unde ea gesta quae antiquiora sunt, si placet, ab officio recitentur
.
148.
Possidius Episcopus Ecclesiae catholicae dixit:
Offerimus antiquissima quae petimus suscipi ab officio. Praecipiat nobilitas tua ea recitari
.
149.
Petilianus episcopus dixit:
Si hoc potestati tuae mandatum est, si non recesserunt ab his quae iamdudum promiserant se legaliter agere oportere, redde nobis illam primam obiectionem, cuius visi quodammodo sumus sub huius exceptionis ratione fecisse iacturam. Si igitur ad legem se retinet, pervidet praestantia tua nullatenus eos harum cartularum quas proferunt, facere posse mentionem. Et nunc etiam atque etiam flagito ut promant quid eligant, utrum forensi actione mecum agant, an legali concertatione disceptent.
Et alia manu:
Petilianus episcopus prosecutionem meam incolumi appellatione recognovi
.
150.
Marcellinus vir clarissimus tribunus et notarius dixit:
Suscipiat officium quae ab utrisque partibus offeruntur, et conferat tempus, ut quae priora esse constiterit, eadem recitentur
.
151.
Petilianus episcopus dixit:
Sensim in causam inducimur.
Et alia manu:
Petilianus episcopus prosecutionem meam appellatione incolumi recognovi.
152.
Possidius episcopus Ecclesiae catholicae dixit:
Quod petistis, offerimus. Non vos poeniteat petisse. Antiqua gesta voluistis recitari. Haec in manibus habemus, iubeat nobilitas tua quod offerimus recitari
. Et alia manu:
Recognovi
.
153.
Petilianus episcopus dixit:
Me id petisse adhuc recalent gesta, ut ea quae imperatori mentiti sunt proferant, legant quae obiecerunt, contra haec huiusmodi nebulas, ut vellent acta relegere quae sunt habita in iudicio praefecturae, his quae ego longe praetuli, antiquiora. Igitur, vir nobilis, si tenor se ita habet causae sicut ab initio videtur esse formatus, aut iacturam cartularum istarum publicarum faciant, et ad legalem disceptationem veniant; aut si his rebus uti desiderant, faciant legis divinae iacturam.
Et alia manu:
Petilianus episcopus prosecutionem meam appellatione incolumi recognovi.
154.
Marcellinus vir clarissimus tribunus et notarius dixit:
Proconsularia gesta et habita in iudicio illustrium potestatum, officium diligenter inspiciat, ut ea quae priora sunt, primitus recitentur
.
155.
Augustinus episcopus Ecclesiae catholicae dixit:
Ad ea quae prosecuta est modo pars diversa, paucis advertat sublimitas tua. Nos Ecclesiam catholicam retinere, ipsa nostrae communionis testificatione monstramus, quam Ecclesiam probare descendimus, si permittant, non rumoribus humanis, neque errantibus opinionibus, sed divinis eloquiis declaratam. Ut autem leges, vel gesta, vel quaecumque de archivis prolata offeramus in hac collatione recitanda, ipsi cogunt qui talibus agunt. Nam si remotis huiuscemodi omnibus cartis nollent Ecclesiam nisi in Scripturis adverti, nihil vellemus, nihil aliud optaremus. Crimina dicunt traditionis. Ea crimina traditionis aut non probant archivis, et nihil dicunt; aut probant, et archivis nos vicissim agere compellunt. Itaque pervidet praestantia tua distinguendas esse causas, quando cogamur publicis legibus agere; quando autem velimus et optemus negotium Ecclesiae non nisi divinis eloquiis terminari.
Et alia manu:
Recognovi
.
Petilianus episcopus dixit:
Quid elegerit dicat. Ambo enim tenere non poterunt.
Et alia manu:
Petilianus episcopus prosecutionem meam incolumi appellatione recognovi.
156.
Marcellinus vir clarissimus tribunus et notarius dixit:
Apertissimam prosecutionem partis adversae fuisse satis clarum est: in qua id videtur ostensum ut si traditionis crimen obiicitur, quod sine dubio legibus divinis non potest approbari, sed gestorum fide diligentius inveniri, tum demum gestis publicis omnia peragantur. Sin vero causa fidei coeperit agi, tunc ad ea quae veteris et novi Testamenti exemplis docenda sunt venietur. Unde sanctitas vestra, si petitionem suam prosecutionemque adversae partis vult professionibus roborari, evidenter ostendat, utrum traditionis crimen, quod probari nullatenus potest, nisi quibusdam evidentissimis documentis, agi in iudicio desideret, an tantum fidei causam cupit in iudicio mediocritatis meae disquiri atque terminari.
157.
Emeritus episcopus dixit:
Quae ad causam pertinent, saepius me replicare non pudet. Adeo enim et in prima fronte negotii postulavimus, ut mandatum legatorum suorum luce clarius demonstrarent; ne cum haec in iudicium mitterentur, forte renuerent. Possunt enim dicere: alia mandavimus, non eadem censuimus, nec petenda ab imperiali praecepto consensimus. Sicut enim nunc.
Et cum diceret (Et alia manu:
Emeritus episcopus salva appellatione recognovi
),
158.
Marcellinus vir clarissimus tribunus et notarius dixit:
Haec universorum subscriptionibus constat esse mandata.
159.
Emeritus episcopus dixit:
Quoniam duo sunt negotia, duo debent esse mandata. Mandatum quod in negotio praesenti recitatum, actis insertum est; mandatum vero quod legatis videtur traditum, nullo in modo recitatum est. Debemus ergo advertere utrum et hoc ante, ut imperialibus auribus deferretur, ab iisdem videtur esse conscriptum; ut cum utraque mandata in iudicio fuerint recitata, utrum unam habuerint voluntatem, iudicare digneris.
Et alia manu:
Emeritus episcopus salvo effectu appellationis recognovi
.
160.
Augustinus episcopus Ecclesiae catholicae dixit:
Iam toties conclamavimus. Mandatum quod iniunctum est legatis episcoporum, ab episcopis flagitant sibi recitari. Hoc est aliena requirere ad causam non pertinentia. Mandatum quod nobis propter collationem cum his faciendam iniunctum est, hoc recitatum est, hoc eis sufficiat. Quid si enim aliqua legatis mandata sunt, ad causam quidem istam non pertinentia, sed quae ipsos scire nolumus? Sufficit quod imperator collationem nos petisse suo testimonio declaravit. Haec concessa est, ad hanc venimus, haec aliquando agatur, veritati aures hominum patent
. Et alia manu:
Recognovi
.
161.
Adeodatus episcopus dixit:
Confessus es quae olim tacuisti. Ostendisti te multa adversus nos mandasse, quae scire non facile debeamus. Unde advertit sublimitas tua, quid ex eius prosecutione debeamus advertere, quid illud mandatum continet, quod contra nos mandatum scire non facile debeamus.
Et alia manu:
Adeodatus episcopus prosecutionem meam salva appellatione recognovi.
162.
Augustinus episcopus Ecclesiae catholicae dixit:
Non hoc dixi, non advertisti, aut dissimulas te audisse quod dixi. Audi, planius hoc dicimus, ne forte culpa mea non intellexeris, dum id obscurius aliquantum dixi studio brevitatis, quod percipere nequiveris. Notum est omnibus multas causas habere Ecclesiam, et suam, et privatarum personarum sibimet commissarum; et potest fieri ut ad episcoporum intercessionem multa pertineant. Secreta nobis committuntur negotiorum et causarum alienarum, in quibus nostra interventio saepe postulatur, propter quae auxilium ab Ecclesia poscitur. Haec prodenda non sunt, ne proditores inveniamur. Sufficit tibi quod collationem me petisse in causa tua ipse testis est clementissimus imperator. Nihil ultra quaeras, si negotia aliena non quaeris. Negotio tuo sufficit quod de ipsa imperatoris lege recitatum est, quod nostro mandato subscriptionibusque firmatum est.
Et alia manu:
Recognovi
.
163.
Adeodatus episcopus dixit:
Non possunt in uno mandato diversa mandari negotia. Sed si forsitan eadem quae adversus nos mandastis, etiam adversus alias provincias mandasse te constat, bene facis non prodere. Non te ergo in medium proferas. Quoniam me primum insequi desideras, servas hoc aliis provinciis. Ostendisti quid fecisti, ostendisti quid celes. Teneo tuum mendacium, teneo falsitatem.
Et alia manu:
Adeodatus episcopus salva appellatione recognovi.
164.
Marcellinus vir clarissimus tribunus et notarius dixit:
Prosecutione sua, vir venerabilis, si dignatur sanctitas tua diligenter advertere, non adversum te aliquid se mandasse, sed ea quae ad te non pertineant propria prosecutione signavit. Illud tantum evidenter confessus est, collationem se omnibus modis postulasse, et hanc fuisse concessam. Unde illius mandati, ne excedere videamur imperialis praecepti formam, mentionem fieri video non debere. Quapropter ad ea quae quaesivit, sanctitas vestra respondere dignetur, utrum traditionis crimen, quod archivis publicis poterit monstrari, agi in iudicio velitis, an Ecclesiae et fidei tantum causam cupiatis inquiri
.
165.
Petilianus Episcopus dixit:
Urbane nobis illuditur, ut cum ipsi sint petitores, semperque nostram pacem inquietaverint atque turbaverint, nos loco petitorum constituamur, cum pacis et Ecclesiae Dei possessores semper fuerimus ac simus. Peto igitur nobilitatem tuam ut hunc ordinem serves. Ostendant quid egerint, ibi invenies petitores.
Et alia manu:
Petilianus episcopus salva appellatione recognovi.
166.
Marcellinus vir clarissimus tribunus et notarius dixit.
Si sanctitas tua permitteret, vel permisisset gesta recitari, iam olim qui petitoris loco adsisteret, potuisset ostendi. Unde vel nunc antiquiora, ut interfatus sum, gesta recitentur
.
Petilianus Episcopus dixit:
Ordinem serva gestorum.
Et alia manu:
Petilianus episcopus prosecutionem meam appellatione incolumi recognovi.
167.
Marcellinus vir clarissimus tribunus et notarius dixit:
Eorum gestorum quae a partibus offeruntur, id est proconsularium et illustrissimae sedis, tempora recitentur
.
168.
Possidius episcopus Ecclesiae catholicae dixit:
Offerimus cartas antiquiores nostris definitionibus profuturas.
Et alia manu:
Recognovi
.
Montanus episcopus dixit:
Si iubes, de codice lego.
Et alia manu:
Montanus episcopus prosecutionem meam appellatione incolumi recognovi.
169.
Marcellinus vir clarissimus tribunus et notarius dixit:
Sicut statui, ab officio recitetur.
Navigius adiutor numerorum recitavit:
Post consulatum domini nostri Theodosii Augusti, idibus Septembris Carthagine
.
Et cum recitaret,
170.
Alypius episcopus Ecclesiae catholicae dixit:
Antiquiora proferimus
. Et alia manu:
Recognovi
.
Marcellinus vir clarissimus tribunus et notarius dixit:
Interim ista quae antiquiora sunt gesta in sede illustrium habita potestatum, patimini relegantur
.
Navigius adiutor numerorum recitavit:
Domino nostro Arcadio Augusto VI et Probo viro clarissimo consulibus
(An.
406
). Et cum recitaret,
171.
Marcellinus vir clarissimus tribunus et Notarius dixit:
Quae priora sunt, ab officio suggerantur.
172.
Rufinianus scriba viro clarissimo curatoris dixit:
Ea sunt priora quae in codice oblato
(
a Donatistis
)
continentur.
173.
Alypius episcopus Ecclesiae catholicae dixit:
Ecce antiquiora proferimus.
Et alia manu:
Recognovi
.
Rufinianus scriba viro clarissimo curatoris dixit:
Siquidem, sicut suggessimus, consulatum contineant Theodosii Augusti et Rumoridi viri clarissimi, alia vero consulatum contineant
domini nostri Arcadii VI et Probi viri clarissimi.
174.
Marcellinus vir clarissimus tribunus et notarius dixit:
Ea quae antiquiora sunt recitentur.
Navigius adiutor numerorum officii viro clarissimo et spectabilis vicarii recitavit:
Aequitatem tuam petimus, Septimine vir clarissime, proconsulum summe sublimis. Multa contra divinas, humanasque leges ab haereticis de parte Donati Ecclesia catholica sustinet, quae si vel anterioribus vel recentioribus imperialibus iussis prohibenda et tollenda postulanda vellemus, nequaquam audere deberent de nostris actionibus conqueri, scientes se, cum nulla tali lege adiuvarentur, schismaticos tamen suos Maximianistas per iudicum iussa locis ac sedibus eorum pellendos exturbandosque curasse. Verumtamen nos saluti eorum et nostrae existimationi pacifice consulentes, propter caritatem qua Christiani sumus, leniter eos volumus admonere, ut errorem suum cogitando et agnoscendo non neglegant; aut si putant se habere aliquid veritatis, non eam furiosis Circumcellionum violentiis contra publicam quietem, sed tranquilla rationis redditione defendant. Unde petimus sublimitatem tuam ut cum eos de hac re per magistratus sive in civitatibus, sive in pertinentibus territoriis admonere voluerimus, copiam nobis praeberi gestorum, et eos ex allegatione nostra honeste convenire praecipias: quod consecuti, agamus excellentiae tuae apud Deum uberes gratias. Data ab universis episcopis catholicis ex concilio Carthaginensi
(Anni
403
),
domino nostro Theodosio Augusto et Rumorido viro clarissimo consulibus, idibus Septembris Carthagine
.
Septiminus vir clarissimus proconsul dixit:
In quolibet loco antistitibus legis venerabilis ob quietem imperii gestorum conficiendorum tribuitur facultas; hoc etiam tenore huius praeceptionis limitato, ut intellegant se deviae plebis magistris salubriter petentibus propriae persuasionis ratiocinia persolvere, ut rebus in medio prolatis, amica legis moderatio servetur, superstitione supplosa
. Quo recitato,
175.
Petilianus episcopus dixit:
Petitor est qui petit, an quid vocabitur? Et alia manu: Petilianus episcopus prosecutionem meam appellatione incolumi recognovi.
176.
Augustinus episcopus Ecclesiae catholicae dixit:
Haec postulavimus, sed praecedentibus vestris criminationibus et accusationibus. Nam proferimus antiquissima gesta, quibus vestri maiores tunc in tempore ad Anulinum venerunt proconsulem, et illi cartas in quibus dicerent maiorum nostrorum crimina esse conscripta obtulerunt, et rogaverunt ut easdem ad Constantinum imperatorem misisset. Has offerimus, et petimus nobilitatem tuam ut eas suscipi ab officio et ex ordine recitari praecipias.
Et alia manu:
Recognovi
.
177.
Marcellinus vir clarissimus tribunus et notarius dixit:
Libellus datus a vobis evidenter ostendit schismatis et haereseos crimen obiectum; quod probare vos convenit.
178.
Possidius episcopus Ecclesiae catholicae dixit:
Omnia probabuntur, si ea quae obtulimus, et suscipi et ab officio recitari praecipere fueris dignatus
. Et alia manu:
Recognovi
.
179.
Marcellinus viro clarissimo tribunus et notarius dixit:
Universa per ordinem recitentur.
180.
Emeritus episcopus dixit:
Ergo loco est petitoris.
Et alia manu:
Emeritus episcopus recognovi.
Possidius episcopus Ecclesiae catholicae dixit:
Cum cartae fuerint recitatae, petitor facilius invenietur.
Et alia manu:
Recognovi
.
Marcellinus vir clarissimus tribunus et notarius dixit:
Licet ex his gestis petitorum loco adstare videantur, tamen melius et evidentius approbabitur cum omnia fuerint recitata
.
181.
Petilianus episcopus dixit:
Si in forensem conflictum revertimur, constat eos legis divinae fecisse iacturam. Respondeant igitur etiam atque etiam quod exegi, utrum legibus publicis agant, an legis divinae conflictu. Eligant alterum de duobus. Utrumque enim tenere non possunt.
Et alia manu:
Petilianus episcopus salva appellatione recognovi.
182.
Marcellinus vir clarissimus tribunus et notarius dixit:
Haec quae sanctitas vestra obtulit relegenda non ambigitur, quia in iudicio viri spectabilis proconsulis acta sunt, ad forensem disceptationem absque dubio pertinere. Unde, sicut interfatus sum, ut diligentius ostendatur qui loco petitoris adsistat, etiam illa patimini recitari
.
183.
Petilianus episcopus dixit:
Contra ista praescribo. Si forensis est actio, huius temporis causam audire praeceptus es, vir nobilis. Si simpliciter et ecclesiastico more res geritur, acquiescam in ea quae lege divina proferuntur, vel a me, vel a parte diversa. Si autem annosas, antiquasque cartulas cupiunt recitare, habeo pro me validas praescriptiones, recito illud tempus cuius contestatione praetermissionem interim feci. Lapsum causa incurrit, non potest rursus audiri
. Et alia manu:
Petilianus episcopus salva appellatione recognovi
.
Augustinus episcopus Ecclesiae catholicae dixit:
Crimina traditionis obiiciunt
. Et alia manu:
Recognovi
.
Petillianus episcopus dixit:
Hoc causae est.
Et alia manu:
Petilianus episcopus salva appellatione recognovi
.
Augustinus episcopus Ecclesiae catholicae dixit:
Redde vicem, auditus es, cum prosequereris, nobis patientibus. Crimina traditionis Ecclesiae quam tenemus obiicere consueverunt
. Et alia manu:
Recognovi
.
Petilianus episcopus dixit:
Legaliter agit, an more forensi?
Et alia manu:
Petilianus episcopus recognovi.
Possidius episcopus Ecclesiae catholicae dixit:
Prior cartas obtulisti
. Et alia manu:
Recognovi
.
Petilianus episcopus dixit:
Redde mihi tempus. Calculetur officium de temporibus, utrum hodierna die causa dicenda sit, si ad forenses descendimus actiones
. Et alia manu:
Petilianus episcopus appellatione incolumi recognovi.
184.
Marcellinus vir clarissimus tribunus et notarius dixit:
Etiam vestra sanctitas in hac parte iudicare deberet. Constat enim ex consensu utriusque partis iudicium fuisse dilatum. Cur nunc superfluo temporis praescriptionem obiiciendam esse creditis, cum eam constet ex consensu partium fuisse seclusam? Unde nunc ea quae ad causam pertinent, peragi debere manifestum est.
185.
Petilianus episcopus dixit:
Quia ipsi se ad forensia contulerunt, ideo forensia postulavi. Respondeatur mihi ad ea quae postulo. Forensi more agit, an ecclesiastico?
Et alia manu:
Petilianus episcopus appellatione incolumi recognovi.
186.
Marcellinus vir clarissimus tribunus et notarius dixit:
Respondeatur obiectis.
Augustinus episcopus Ecclesiae catholicae dixit:
Si patiantur, Ecclesiae quam tenemus (sicut omnes noverunt, quorum solent animos suis sollicitare criminationibus, et etiam sui mandati tenore declararunt); Ecclesiae, inquam, quam tenemus, crimina solent traditionis obiicere.
Et alia manu:
Recognovi
.
Petilianus episcopus partis Donati dixit:
Profiteantur ad quaesita. Professionem petivimus, non conflictum
. Et alia manu:
Petilianus episcopus appellatione incolumi recognovi.
187.
Augustinus episcopus Ecclesiae catholicae dixit:
Si horum criminum iacturam faciunt, de cartis publicis nihil proferimus. Si autem in eadem criminatione persistunt, cartis publicis docemus hanc causam olim esse finitam, nec tamen eos ab huiusmodi obiiciendis criminibus cessavisse. Unde nunc collationem istam poposcimus, non ut illam causam traditionis quam Caeciliano et eius collegis obiiciebant, suscipiamus denuo finiendam, sed demonstremus olim esse finitam, ut hoc cognoscentes populi qui nesciunt, et istorum adhuc criminationibus commoventur, tandem aliquando cognoscant in qua Ecclesia christianae salutis viam requirant. Si ergo de Ecclesia quaeritur quae sit, quanta sit, qualis sit, sola divina testimonia ad eam demonstrandam sufficient. Si homines appellant, si hominibus crimina intendunt, quamquam Ecclesiae causa ab hominum causa distinguenda est, nec in hominibus spes ponenda est Ecclesiae, si boni sunt, neque si mali sunt, iudicanda est Ecclesia Dei perisse: sed tamen etiam ipsorum causam tamquam fratrum nostrorum suscipimus, et si nobis ostendi potuerint criminosi, hodie illos anathemamus; non tamen propter illos Ecclesiam a Deo promissam et exhibitam deserimus aut relinquimus. Ipsi ergo eligant quod volunt. Non obiiciant crimina hominibus, et cartae cessabunt. Sola divina loquetur auctoritas; sola Dei Scriptura, cui utrique subdimur, in medium proferetur.
Et alia manu:
Recognovi
.
Marcellinus vir clarissimus tribunus et notarius dixit:
Quid refertur his?
188.
Emeritus episcopus partis Donati dixit:
Prolixae orationi respondere non possum. Tamen summatim, ut valeo, quae superflue in iudicium missa sunt ventilabo, cum optationes a nostris partibus propositas ne vel relectione confundant, ut neque velint esse petitores, neque se dicant responsores adstare, intulerintque nostris partibus prosecutionem, ut si forensis regulae ordinem tenent, conditionalis diei non omittam internis sensibus notionem; si autem legalibus magis cupiunt in iudicio conluctari, divinis Scripturis nos eis necesse est respondere. Primum est autem quod in iudicio flagitamus, ut quoniam de mandatorum suorum allegatione in iudicio vacillant, quippe cum unum legentes, aliud negent, dicantque tamen se legatos ad imperiales aures destinasse antea, secutumque est identidem, ut ex responsione gestorum dilucide claruisset, utrum nos inquietatores essemus, an inquietati ad iudicium veniremus, his tot propositionibus respondere nolentes, ad alia se nescio qua argumentatione deiiciunt, quaeso, vir nobilis, constituant gradum, dicant se quo ordine quave actione in iudicio consistant. Nos enim, qui adducti sumus ad disceptationem, petitoris loco adstare non possumus. Ipsos necesse est proponere, ut eorum propositionibus pars nostra valeat respondere
. Et alia manu:
Emeritus episcopus salva appellatione recognovi.
189.
Augustinus episcopus Ecclesiae catholicae dixit:
Si petitoris loco adsistunt qui crimina obiecta defendunt, tuae nobilitatis est pronuntiare
. Et alia manu:
Recognovi
.
190.
Marcellinus vir clarissimus tribunus et notarius dixit:
Etiam prosecutione viri venerabilis Petiliani id constat fuisse signatum, ut utrum pars catholica, quod nomen sine praeiudicio dicere me multis interlocutionibus patefeci, iure publico agi vellet, an certe divinis testimoniis; evidenter ostenderet. Sed denuo ad quaesita responsum est, ita ut evidentissime monstraretur, si crimina non obiicerentur, a documentis publicis discedendum, quae probari non posse aliter nisi publicorum certum est attestatione gestorum: sin vero causa Ecclesiae tractaretur, legalia tantum testimonia proferrentur. De quibus quid placeat, evidentius designetur.
191.
Petilianus episcopus dixit:
Duo sunt quae praeter caetera a diei huius principio coepimus ventilare. Unum, ut ipsi legissent quid imperatori clementissimo suggesserint; aliud, utrum disceptationem legis divinae tenere cupiant, an publicas leges. De utroque nihil mihi aperte responsum est.
Et alia manu:
Petilianus episcopus appellatione incolumi recognovi.
192.
Possidius episcopus Ecclesiae catholicae dixit:
Ad omnia esse responsum superiora testantur gesta
. Et alia manu:
Recognovi
.
193.
Petilianus episcopus dixit:
Pervidet igitur sublimitas tua sensim nos ad causae interna deduci: pervidet illa tua praestantia atque vivacitas sensus, magis mihi interlocutionibus nobilitatis tuae quam responsionibus adversariorum fuisse responsum. Igitur evidentius aliquid decernatur, evidentius constet, noverim quid debeam respondere. Mihi enim, sicut tua meminit nobilitas, idem a partibus meis mandatum est, ut obiectis respondeam, non ut obiiciam aliquid. Non enim loco petitoris adsisto, sed responsuri. Qui saepius apud imperatoris aures et coram omni populo sane apud se constituto, in crimen nos invidiamque deducunt, ut haereticos nominent, ut schismaticos quoque appellent, hoc doceant, hoc diluo, huic rei responsurus sum, si modo se ad legalia convertant, ipsiusque legis quaerant responsa atque iudicia. Sin vero utraque miscent, evidentius designetur. Noverim genus actionis, nemo me reprehendat in publico, nemo bonae causae infirmum esse iudicet defensorem, nemo iudicet obliquum, nemo adversarium dolosum ac licentiosum, cui omnia permittuntur; ut cum de his iusta atque evidentia requirantur, libeat illis delicate quomodo voluerint nebulas ac tenebras obtendere, ut veniri non possit ad cardinem veritatis.
Et alia manu:
Petilianus episcopus appellatione incolumi recognovi.
194.
Marcellinus vir clarissimus tribunus et notarius dixit:
Duo sunt quae sanctitas tua credidit postulanda; unum, ut mandatum in quo legati delecti sunt a parte e diverso sistente relegeretur; aliud, utrum a divinis legibus recederent, evidentissime demonstrarent.
Petilianus episcopus dixit:
Respondeant breviter ad utrumque.
Et alia manu:
Petilianus episcopus recognovi.
Marcellinus vir clarissimus tribunus et notarius dixit:
Uni rei, quoniam mea intererat, ipse respondi. Nec enim de his legatis poteram dubitare, de quorum legatione pronuntiaverat clementissimus imperator, ne in eius iniuriam refricari aliquid videretur. Aliud vero eorum constat prosecutionibus definitum, quibus id evidenter ostensum est, velle se a publico iure sub ea conditione discedere, si de personarum criminibus taceretis. Unde quoniam hinc conflictus tantum remansisse cognoscitur, ut qui petitoris loco adsistat evidentissime demonstretur, quoniam gesta a vestra parte oblata recitata sunt, patimini denuo etiam ea quae a diversa parte offerentur, ab officio recitari.
195.
Petilianus episcopus dixit:
Cuius gesta sunt quae a partibus meis recitata sunt? Si absentes essent e diverso sistentes, licuit tibi, vir nobilis, absentum partes iudiciario animo defensare. Nunc praesentes sunt. Ipsi mihi respondeant, ipsi edicant, ipsi ad utraque quae proposui, respondere non differant.
Et alia manu:
Petilianus episcopus recognovi.
Possidius episcopus Ecclesiae catholicae dixit:
Nec respondere nos permittis.
Petilianus episcopus dixit:
Tuum est pronuntiare quid audias; illorum est agere causam qui adversus me loco petitoris. Et cum diceret
(Et alia manu:
Petilianus episcopus recognovi
),
196.
Marcellinus vir clarissimus tribunus et notarius dixit:
Hoc pronuntiavit, ut ex gestorum lectione haec omnia possint diligenter agnosci.
Petilianus episcopus dixit:
Ipsi dicant, ipsi profiteantur.
Et alia manu:
Petilianus episcopus incolumi appellatione recognovi
.
197.
Augustinus episcopus Ecclesiae catholicae dixit:
Iam diximus unde agamus potius, id est, utrum publicis documentis an divinis testimoniis. In vestra est positum potestate. Si enim a criminibus hominum cessatis, et nos cessabimus a publicis documentis, et solam Ecclesiae causam divinis testimoniis asseremus. Si autem ab hominum criminibus non desistitis, necesse est nos et a vobis publica documenta flagitare, et contra vos publica documenta proferre. Hoc autem cum cognitori insinuaremus, quia illi de corde non est excussum multiplicibus et superfluis prosecutionibus vestris, ideo vobis iam a nobis haec acta esse ipse respondebat, non partes nostras agens, sed suas, cui iam insinuavimus eiusque cordi penitus infiximus quid dicamus.
Et alia manu:
Recognovi
.
198.
Adeodatus episcopus dixit:
Quo ordine agere debeamus in nostra non est positum potestate, cum ipsum venire in nostra potestate non fuerit.
Et alia manu:
Adeodatus episcopus salva appellatione recognovi.
199.
Augustinus episcopus Ecclesiae catholicae dixit:
Ergo ad interrogata respondete. Receditis a criminibus traditionis? Respondeant ad breve interrogatum nostrum. Facitis iacturam criminum quae soletis obiicere Caeciliano et collegis eius, an in eadem criminatione persistitis?
Et alia manu:
Recognovi
.
Marcellinus vir clarissimus tribunus et notarius dixit:
Ad quaesita respondete.
200.
Emeritus episcopus dixit:
Breve suum dicit esse postulatum, breve nostrum debet esse responsum. Omnis actio duas solet suscipere personas, petitoris et e diverso respondentis. Cum haec causa suum ordinem teneat, conflictumque desideret, quid est quod ante principia negotii, quasi quaedam mihi electio ex adversa parte proponitur, ut dicam, utrum criminibus intentatis Caeciliani refrager, atque ab iisdem quae obieceram sileam, an obiecta in iudicio valeam confirmare? Memento iudicum summe, sicut adsoles, qui sit ordo dicendi. Nemo enim adversum se adstanti dicit: "Elige tibi utrum me accusas necne". Nemo dicit: "Intentaturus es crimen, an nihil mihi in iudicio oblaturus es, et intentionibus tuis mutum quoddam silentium imponens, inanis ac sine ratione de tam longinquis regionibus venisse dicaris". Cum ad hoc ego adsistam, ut si me ipse dixerit illa dixisse quae
[se]
graviter ferre aut imperialibus auribus, aut in suo mandato subscripsit, tum demum eligam atque respondeam, utrum velim intentionibus eiusdem secundum prosecutionis suae tenorem legum confirmatione robustus accedere, an me ab hac actione removere. Videt praestantia tua me respondere non posse, cum incertum dixerit, cum nihil tale proposuerit cui debeam revocare responsum. Dico enim eum utrum petitor an responsor stet. Ille mihi dicit: "Si Caeciliani causam intermiseris, tunc petitor sum; si autem non praetermiseris, necesse est me respondere ad ea quae videntur obiecta". Si times Caeciliani causam, metuisque tibi aliquid obiectum, tu proponere, tu instituere actionem in iudicio debebis. Adtrahe me et in publicum colloca. Dic me aliquod tibi crimen quod ad aures imperatorias detulisti, per publicam conscientiam commendasse. Cum ego autem de te magis expetam quid audieris, quid me dixisse, quid me insinuasse iudiciis intimes, cur metuis, cur vereris actionem istam in iudicio firmare? Nimirum illud attendis, ne petitoris suscipiens personam, eaque in iudicium mittis, aut accepta, aut dicta, aut ab aliquo promulgata docere in iudicio compellaris. Attende, vir nobilis, in quo statu sit ista causa, cum ego, qui pulsor, petitionem illorum promi in iudicium petam, eosque qua possum postulatione deprecor semper ne moratoriis ad negotii cardinem venire minime permittamur. Non ergo ex nostra parte est quod adhuc usque nihil de negotio gestum est, cum si personam suam iudiciis adstruere voluissent, necesse nos erat obiectis illico respondere.
Et alia manu:
Emeritus episcopus salva appellatione recognovi
.
201.
Augustinus episcopus Ecclesiae catholicae dixit:
O breve responsum! Quam multum dicitur, ubi inveniri non potest quid dicatur! Breviter respondi ego postulationibus tuis. Voluisti ex me scire, utrum legalibus testimoniis divinis agam, an publicis gestis. Respondi: Si recedis a criminibus quae non possunt nisi gestis publicis declarari, recedo a publicis gestis, et solis divinis testimoniis asseram causam Ecclesiae quam defendo. Si autem tu ab illis criminationibus non vis recedere, nec ego recedam ab eis documentis quibus te ostendam falsa crimina vel nobis vel ipsi Ecclesiae quam retinemus obiicere
. Et alia manu:
Recognovi
.
202.
Marcellinus vir clarissimus tribunus et notarius dixit:
Ad haec plene constat esse responsum. Quae autem pars loco petitoris adsistat sciri omnino non poterit, nisi ex recitatione gestorum; quae, ut statui, quoniam a parte vestra quae oblata sunt, constat esse recitata, tandem aliquando perlegantur.
203.
Petilianus episcopus dixit:
Nemo duo eligit de duobus. Cum ergo proposuerim ut alterum elegisset, ille sibi ambo evidentius vindicavit. Non timeo, non recuso, si hoc potest esse retinendum. Serva mihi primitus tempora legum, statuatur dies. Respondeat officium de die causae cognoscatur lapsus fuisse. Hinc iudica, hinc debes ferre sententiam. Siquidem contra me sententiam ferres, si forte defuissem.
Et alia manu:
Petilianus episcopus salva appellatione recognovi.
204.
Augustinus episcopus Ecclesiae catholicae dixit:
Si die decimo quinto venerunt, ut ad quartumdecimum occurrerent, quare octavo kalendas constiterunt?
Et alia manu:
Recognovi
.
205.
Petilianus episcopus dixit:
Non inquietasti, scivi te lapsum, superflue ingressus sum iudicium, qui intrare non debui post diem lapsi negotii.
Et alia manu:
Petilianus episcopus, appellatione incolumi recognovi.
206.
Augustinus episcopus Ecclesiae catholicae dixit:
Quare ad kalendas se promisit adfuturum esse Primianus?
Et alia manu:
Recognovi
.
Alypius episcopus Ecclesiae catholicae dixit:
Hoc iube recitari. Quamvis ista transacta sint, quamvis ad illusionem populorum has nebulas iniiciat pars diversa, tamen etiam hoc petimus, praecipias recitari, ut sic saltem cognoscant, quam impudenter haec iterum repetant quae iam ante transmissa sunt.
Et alia manu:
Recognovi
.
207.
Petilianus episcopus dixit:
Dum non vis designare alterum de duobus, ambo tenens, facis me eadem repetere
. Et alia manu:
Petilianus episcopus appellatione incolumi recognovi.
208.
Fortunatius episcopus Ecclesiae catholicae dixit:
Sciunt se in causa Ecclesiae nihil habere. Ideo moratoriis agunt. Quapropter quoniam illa iam transacta sunt, ut cognoscatur qui sit petitor, iube antiqua gesta recitari.
Et alia manu:
Recognovi
.
209.
Petilianus episcopus dixit:
Si legibus publicis uti vis, praescribo ne legas.
Et alia manu:
Petilianus episcopus appellatione incolumi recognovi,
210.
Marcellinus vir clarissimus tribunus et notarius dixit:
Contra consensus proprios quod legibus inhibetur, venire desideras. Ex consensu enim partium constat primum dilatum fuisse iudicium, ut alio die, vel tertio, vel certe post editionem gestorum, negotium tractaretur. Unde, ut quis loco petitoris adsistat diligentius declaretur, gesta recitentur.
211.
Petilianus episcopus dixit:
Servarem consensum, si et ipsi servarent.
Et alia manu:
Petilianus episcopus appellatione incolumi recognovi.
212.
Marcellinus vir clarissimus tribunus et notarius dixit:
Recitentur gesta.
Adeodatus episcopus dixit:
Contra haec serva quae competunt
. Et alia manu:
Adeodatus episcopus appellatione incolumi recognovi
.
Marcellinus vir clarissimus tribunus et notarius dixit:
Ea quae rationi et aequitati competere potuerint, salva erunt.
213.
Adeodatus episcopus dixit:
Si enim consensus servandus est, et retinendi sumus ad consensum nostrum, debent etiam nobis ipsi fidem sui consensus, qui se legibus divinis acturos esse promiserunt
. Et alia manu:
Adeodatus episcopus appellatione incolumi recognovi.
214.
Augustinus episcopus Ecclesiae catholicae dixit:
Sed causam Ecclesiae, non causam Caeciliani et collegarum eius, quibus crimina intenditis. Ecce pollicemur, et totiens pollicemur quotiens exactum fuerit a nobis, et cum non exigitur, offerimus, Ecclesiae causam non nisi divinis testimoniis firmamus, docemus, ostendimus; Caeciliani autem et quorumlibet hominum non nisi his documentis quibus solent ista vel demonstrari, vel purgari.
Et alia manu:
Recognovi
.
215.
Marcellinus vir clarissimus tribunus et notarius dixit:
Ista frequentius dicta sunt. Unde quoniam constat primitus petitoris personam debere disquiri, gesta recitentur.
Martialis exceptor recitavit:
Incipit relatio Anolini proconsulis, ubi ostendit Donatistas Caeciliani causam ad imperatorem Constantinum detulisse.
Et cum recitaret,
216.
Montanus episcopus dixit:
Ut quid iste titulus legitur?
Et alia manu:
Montanus episcopus salva appellatione recognovi.
Marcellinus vir clarissimus tribunus et notarius dixit:
Neuter titulus actis inseretur.
Martialis exceptor recitavit:
Augustis nostris Anolinus vir clarissimus proconsul Africae.
Scripta coelestia Maiestatis vestrae accepta atque adorata Caeciliano et his qui sub eodem agunt, quique clerici appellantur, devotio mea apud acta parvitatis meae insinuare curavit.
Et cum recitaret,
217.
Petilianus episcopus dixit:
Unde hoc profert, ex publico scrinio, an de suo?
Et alia manu:
Petilianus episcopus recognovi.
218.
Augustinus episcopus Ecclesiae catholicae dixit:
Legat, et tunc de nobis exigat huius lectionis firmitatem
. Et alia manu:
Recognovi
.
219.
Marcellinus vir clarissimus tribunus et notarius dixit:
Ante lectionem unde proferas evidenter ostende.
220.
Augustinus episcopus Ecclesiae catholicae dixit:
Si inde dubitant, archiva proconsulis requirantur
. Et alia manu:
Recognovi
.
Marcellinus vir clarissimus tribunus et notarius dixit:
Quoniam in archivis publicis ea quae recitantur inesse dixisti, sicut coeperat officium, omnia relegere debebit.
Martialis exceptor. ex superioribus gestis recitavit:
Eosdemque hortata est, ut unitate consensu omnium facta
[
cum omni omnino
]
munere
[
indulgentia
]
Maiestatis vestrae liberati esse videantur, Catholica custodia, sanctitati legis debita reverentia, ac divinis rebus inserviant. Verum post paucos dies exstiterunt quidam, adunata secum populi multitudine, qui Caeciliano contradicendum putarent, quique fasciculum in aluta signatum, et libellum sine signo obtulerunt dicationi meae, atque impendio postularunt ut ad sacrum ac venerabilem comitatum numinis vestri dirigerem, quae manente Caeciliano in statu suo, subiectis eorumdem actis, quo cuncta Maiestas vestra possit dignoscere, parvitas mea dirigere curavit. Transmisi libellos duos, unum in aluta signatum ita: "Libellus Ecclesiae catholicae criminum Caeciliani traditus a parte Maiorini". Item alium sine sigillo cohaerentem eidem alutae. Datum die decimo septimo kalendarum Maiarum Carthagine, domino nostro
Constantino Augusto III consule
[
et Licinio III
]
.
Quo recitato,
221.
Petilianus episcopus dixit:
Quis est iste qui agit? Caeciliani filius est, an non?
Et alia manu:
Petilianus episcopus salva appellatione recognovi.
222.
Augustinus episcopus Ecclesiae catholicae dixit:
Nec vobis dicatis patrem in terra
, simul audivimus, simul legimus, simul populis praedicamus. Quid de me quaeris utrum sim filius Caeciliani? Caecilianus, si innocens fuit, gaudeat de sua innocentia, me congaudente, non in eius innocentia me spem meam ponente. Si autem nocens fuit, quod fortasse discussa causa vel sic, vel aliter declarabit, sustinuit eum Ecclesia quam teneo, ut a similitudinibus dominicis non recedam, sicut paleam in area, sicut in eisdem pascuis haedos, sicut in eisdem retibus pisces malos; non tamen propter malos nos aut aream dominicam deserere debemus, aut retia dominica nefaria animositate dissensionis abrumpere, et in mare ante tempus littoris prosilire
. Et alia manu:
Recognovi
.
***
223.
Marcellinus vir clarissimus tribunus et notarius dixit:
Sic ut statutum est omnia relegantur.
Emeritus episcopus dixit:
Iube nos prosequi.
Et alia manu:
Emeritus episcopus recognovi.
Marcellinus viro clarissimo tribunus et notarius dixit:
Agite
.
Emeritus episcopus dixit:
Recitata scriptura quam pars adversa protulit
. Et cum diceret (Et alia manu:
Emeritus episcopus recognovi
),
224.
Fortunatianus episcopus Ecclesiae catholicae dixit:
Quis possit esse petitor, his gestis poterit inveniri
. Et alia manu:
Recognovi
.
225.
Emeritus episcopus dixit:
Recitata scriptura quam pars adversa protulit, consors meus iusta prosecutione signavit nomen sibi imponere debere eum qui causam defendit in iudicio Caeciliani. Sed arctatus his nodis veniens e diverso, quasi quodam lubrico fugere atque elabi conatur; duas in iudiciis inferens personas et geminas actiones. Dicit enim. Si Caeciliani persona pro obiectis criminibus poterit destrui, Ecclesiae, inquit, nihil oberit, cum unius hominis persona destructa adstare videatur in fide. Quid ergo opus est, vir sublimis, Caeciliani causam in medium mittere, si nihil obest his, si nihil adversus eos facit; aut cur in iudicio defenditur vel accusatur? Cum enim dicat neque sibi obesse eiusdem reatum, neque posse aliquam nebulam vel maculam Ecclesiae innectere, vides ergo superflue Carciliani nomen in iudicium missum, cum hac quasi peremptoria praescriptione excusatus esse videatur, ut si reus sit, ab Ecclesia videatur extraneus; si innocens, quasi obiectis criminibus purgatus atque liberatus, bene in Ecclesia sua stetisse videatur. Iudica, vir sublimis, unum eos tenere debere; si Caeciliani causam defendunt, superbire se et prosequi ea quae in iudicio adversus Caecilianum de veritate promuntur. Si autem dicunt obesse sibi omnino non posse quid fecerit Caecilianus, quid opus est Caeciliani causam in medium mittere, cum eis obesse non possit si fuerit in iudicio reus manifestissimus deprehensus.
Et alia manu:
Emeritus episcopus salva appellatione recognovi
. Marcellinus vir clarissimus tribunus et notarius dixit:
Doceatur a parte diversa quod quaeritur.
226.
Augustinus episcopus Ecclesiae catholicae dixit:
Caeciliani causam vel collegarum eius solent ipsi Ecclesiae catholicae obiicere, vel ut sine controversia loquar, ipsi Ecclesiae quam tenemus. Proinde, ut video, magnum volunt adferre compendium. Si hanc causam non obiiciunt Ecclesiae quam tenemus, dicant quid ei obiiciant. Si enim nihil, quare separamur? Si aliquid praeter causam Caeciliani, id ipsum offerant, id ostendant.
Et alia manu:
Recognovi
.
227.
Petilianus episcopus dixit:
Tu quis es? Filius es Caeciliani, an non? Tenet te crimen Caeciliani, an non, si fuerit?
Et cum diceret (Et alia manu:
Petilianus episcopus appellatione incolumi recognovi
),
228.
Augustinus episcopus Ecclesiae catholicae dixit:
Ego in Ecclesia sum in qua Caecilianus fuit
. Et alia manu:
Recognovi
.
229.
Petilianus episcopus dixit:
Unde coepisti? Quem habes patrem? Alioquin si patrem tuum damnaveris, haereticum te esse profiteris, qui nec originem vis habere, nec patrem
. Et alia manu:
Petilianus episcopus appellatione incolumi recognovi.
230.
Augustinus episcopus Ecclesiae catholicae dixit:
In Ecclesia sumus, in qua Caecilianus episcopatum gessit et diem obiit. Eius nomen ad altare recitamus, eius memoriae communicamus, tamquam memoriae fratris, non tamquam patris aut matris. Quaeris autem a me unde communio mea sumat exordium. Dominus ipse Christus asserit exordium communionis meae dicens:
Oportebat Christum pati et resurgere a mortuis tertio die, et praedicari in nomine eius poenitentiam et remissionem peccatorum per omnes gentes, incipientibus ab Hierusalem
. Coepit ista praedicatio ab Hierusalem, inde se ab illustrissimo exordio diffudit, diffundens Ecclesiam quam tenemus; primo per vicina, deinde per Ionginqua, etiam in Africam venit. In hanc oculos aperimus, hanc in divinis eloquiis et testimoniis sicut ipsum Dominum Christum et redemptorem nostrum comperimus. Ab illo Deo patre, ab hac Ecclesia matre, nullius me hominis crimina, nullius calumniae separabunt
. Et alia manu:
Recognovi
.
231.
Petilianus episcopus dixit:
Caecilianus tibi pater aut mater est, ut dixisti?
Et alia manu:
Petilianus episcopus appellatione incolumi recognovi.
232.
Augustinus episcopus Ecclesiae catholicae dixit:
Iam audisti quia frater erat
. Et alia manu:
Recognovi
.
Petilianus episcopus dixit:
Frater non est qui generat filios.
Et alia manu:
Petilianus episcopus appellatione incolumi recognovi.
233.
Marcellinus vir clarissimus tribunus et notarius dixit:
Nec patrem nec matrem sibi esse Caecilianum apertissima prosecutione signavit.
Augustinus episcopus Ecclesiae catholicae dixit:
Caecilianus non est pater meus. Si bonus est, frater meus est bonus; si malus est, frater est malus. Tamen propter sacramenta frater est, sive bonus, sive malus.
Et alia manu:
Recognovi
.
Marcellinus vir clarissimus tribunus et notarius dixit:
Ut nec patrem suum nec matrem Caecilianum fuisse diligentius demonstretur, eiusdem prosecutio superior relegatur
.
234.
Petilianus episcopus dixit:
Satis illos defendis per Deum. Et alia manu: Petilianus episcopus appellatione incolumi recognovi.
235.
Augustinns episcopus Ecclesiae catholicae dixit:
Ecce dico, quoties voluerint dico, Caecilianus non est pater meus, quia audio Dominum meum dicentem:
Ne vobis patrem dicatis in terra: unus est pater vester Deus.
Dico Caecilianum fratrem, bonum fratrem, si bonus; malum fratrem, si malus est, quoniam propter communia sacramenta frater meus est. Si autem iudicium de illo meum vis audire, etiam innocentem credo, appetilum falsis criminationibus existimo, sed tamquam homo de homine existimans, non tamquam certum aliquid credens. Tu si obiicis Ecclesiae crimina Caeciliani, adsisto, defendo tamquam fratris, ostendens non pertinere ad Ecclesiam, nec ad eius causam, nec ei praeiudicare; et sic demonstro nihil te obiicere Ecclesiae catholicae, etiamsi vera fortasse, quod nullo modo poteris demonstrare, sint crimina Caeciliani. Si autem nec ipsa vera potueris demonstrare, etiam te iudice vides ubi remanseris, et quid reiecta tandem animositate erroris eligere debeas, ut nobiscum teneas veritatem; nobiscum amplectaris damnato errore caritatem.
Et alia manu:
Recognovi
.
236.
Petilianus episcopus dixit:
Ipsa sunt illa ambigua quibus ab hodierni diei percurrit principio, nec tamen se alterum tenere aliquando professus est, cum utraque magno amplexu retineat, utrumque metuens dimittere vel tenere. Tandem aliquando expressius dicat, utrum patris loco habeant Caecilianum, ex quo deducta est ista progenies. Non enim potest aliqua res sine generatore suo nasci, aut sine capite incipere, aut sine radice sua crescere. Videt igitur nobilitas tua se originem non habere saepius protestatum. Si igitur originem non habet, ipse est magis haereticus, qui non habet patrem, qui habitum patrem iudicio suo damnavit. Adstipuletur igitur, ut si criminosum patrem eius constiterit, eum crimina teneant; si autem innocentem, necesse habeat esse filius innocentis; ita quoque e diverso necesse habeat ut sit filius criminosi, si constiterit criminosum.
Et alia manu:
Petilianus episcopus appellatione incolumi recognovi
.
237.
Augustinus episcopus Ecclesiae catholicae dixit:
Habeo caput, sed Christus est.
Marcellinus vir clarissimus tribunus et notarius dixit:
Diligentius demonstretur utrum patrem vestrum Caecilianum, aut matrem, sicut quaesitum est, esse dicatis.
Augustinus episcopus Ecclesiae Catholicae dixit:
Habeo caput, sed Christus est, cuius Apostolum audio
. Et cum diceret (Et alia manu:
Recognovi
),
238.
Petilianus episcopus dixit:
Quis te ordinavit ut episcopus esses?
Et alia manu:
Petilianus episcopus recognovi salvo appellationis effectu.
239.
Montanus episcopus dixit:
Et quid est quod dicit apostolus Paulus:
Et si decem millia paedagogorum habueritis in Christo, sed non multos patres. Per Christum enim ego vos generavi per Evangelium
.
240.
Cumque streperent, Alypius episcopus Ecclesiae catholicae dixit:
De tumultu testatum sit.
Et alia manu:
Recognovi
.
241.
Marcellinus vir clarissimus tribunus et notarius dixit:
Ad quaesita responde.
242.
Augustinus episcopus Ecclesiae catholicae dixit:
Habeo caput, sed Christus est, cuius Apostolum audio dicentem:
Omnia vestra, vos autem Christi, Christus vero Dei
. Nam et ubi se patrem dixit Apostolus, ne ipsius paternitatis velut basem humanam infirmitatein crederemus, addidit.
Per Evangelium ego vos genui
. Semen ergo et vena seminis mei de Evangelio ducitur. Honorificentiae causa patres appellamus eos qui nos vel tempore, vel meritis praecesserunt. Aliud est cum quaerimus ad fidem quem habeamus patrem, ad salutem aeternam quem habeamus patrem, ad retinendam Ecclesiam, et percipienda Dei promissa quem habeamus patrem. Nam illud honoris est, ut quotidie senibus dicamus: Pater. Quotidie etiam quibusdam non nobiscum in una Ecclesia, nec in iisdem sacramentis constitutis, dicimus: Frater. Sodomitis etiam dixit Loth: Fratres, utique ad Ieniendam eorum animositatem, non ad cognitam fraternitatem, et quasi unius haereditate consortium. Tollantur ergo ista, distinguamus vocabula quae hominibus propter honorem debentur, et vocabulum quod propter salutem requirimus. Pro salute aeterna, pace Apostoli dixerim, imo iubente Apostolo dixerim, non pater meus Apostolus est ad salutem aeternam, qui mihi dicit:
Ego plantavi, Apollo rigavit, sed Deus incrementum dedit. Itaque neque qui plantat est aliquid, neque qui rigat, sed qui incrementum dat Deus
. De hoc Dominus dixit:
Nolite vobis dicere patrem in terra
. Utique scivit dicturum Apostolus:
Per Evangelium ego vos genui
. Non enim Domino dicente:
Ne vobis dicatis patrem in terra
, contrarius futurus erat Apostolus dicens:
Etsi multos habeatis patres, per Evangelium ego vos genui
. Sed quia distinxit ad patrem nobis constituerit Dominus, et pro qua honorificentia eum apostolum possemus patrem accipere, ideo sic locutus est, ut eius oratio non esset contraria Dominicae veritati. Patres igitur quoscumque agnosco in terra, honorificentiae causa agnosco. Patrem salutis meae non teneo nisi Deum, de quo mihi Dominus dixit: Ne vobis patrem dicatis in terra, et qui quotidie dicimus:
Pater noster qui es in coelis
.
Et alia manu:
Recognovi
.
243.
Petilianus episcopus dixit:
Quis dicitur qui eum ordinavit? Dicat quis eum ordinavit.
Et alia manu:
Petilianus episcopus appellatione incolumi recognovi.
Marcellinus vir clarissimus tribunus et notarius dixit:
Ordinator eius inquiritur. Unde quis eum ordinaverit evidentius designetur.
Possidius episcopus Ecclesiae catholicae dixit:
Quem?
244.
Fortunatianus episcopus Ecclesiae catholicae dixit:
Quid ad causam pertineat veritatis uniuscuiusque episcopi ordinator, non satis agnoscimus. Testimoniis divinis pater Deus est edoctus
. Et alia manu:
Recognovi
.
Petilianus episcopus dixit:
Qui vocatur qui eum ordinavit edicat
. Et alia manu:
Petilianus episcopus appellatione incolumi recognovi.
Alypius episcopus Ecclesiae catholicae dixit:
Ordinavit quem? Multi adstamus, multi assertionem causae secundum tenorem mandati suscepimus. Cuius ordinatorem quaerit, aut quem quaerit, exponat pars diversa, ut videamus utrum dignum sit ad haec respondere
. Et alia manu:
Recognovi
.
245.
Adeodatus episcopus dixit:
Augustinus haec dixit: Dicat quis eum ordinavit
. Et alia manu:
Adeodatus episcopus salva appellatione recognovi.
Possidius episcopus Ecclesiae catholicae dixit:
Non modo Augustini causam suscepimus defendendam, qualemcumque ipse habet
. Et cum diceret (Et alia manu:
Recognovi
).
Adeodatus episcopus dixit:
Hoc est indicium causae desperatae, ut cum nos flagitemus alia, alia respondeantur; ut quoniam obiectis respondere non possunt, quaerant alia quibus nebulas innectant. Dicat igitur Augustinus quis eum ordinaverit.
Et alia manu:
Adeodatus episcopus salva appellatione recognovi
.
Augustinus episcopus Ecclesiae catholicae dixit:
Superflua quaeri video
. Et cum diceret. (Et alia manu:
Recognovi
),
246.
Marcellinus vir clarissimus tribunus et notarius dixit:
Ad interrogata respondere dignare.
247.
Augustinus episcopus Ecclesiae catholicae dixit:
Superflua quaeri video a fratribus nostris e diverso sistentibus; et ad ipsa superflua non denego responsionem, dum tamen Ecclesiae causa, cui responderi nihil potest, in fundamento tutissimo conlocetur. Ego, cuius ordinatorem requiris homo sum Christianus, fidelis, quod Deo teste loquor, Catholicus. Unde adhuc ambigimus quis dignus hoc nomine vocitetur. Ego illam Ecclesiam defendo, hanc assero qualicumque voce, in qua quidquid fuero, illa Ecclesia est. Video quo tendas, humanas calumnias consectaris; et quae soleatis iactare et dicere, non alienum est ab auribus vel a cordibus nostris. Megalius me ordinavit primas Ecclesiae Numidiae catholicae, eo tempore quo ille me potuit ordinare. Ecce respondi. Prosequere, profer quae praeparas. Ibi etiam calumniosus appareas. Ecce dixi ordinatorem meum. Profer iam calumnias tuas.
Et alia manu:
Recognovi
.
248.
Marcellinus vir clarissimus tribunus et notarius dixit:
Accepisti prosecutionem. Unde quid competat respondere dignare, licet haec quae de personis aguntur, cognitionem differre non debeant.
249.
Emeritus episcopus dixit:
Si nulla est actio personarum, cur Caeciliani in iudicio faciunt mentionem? Aut enim iuste timent, quod eum desiderant excusare; aut si superflua actio adversus Caecilianum intenta liberat mores, vitam purgat, hoc ipsum debent legalibus testimoniis approbare. Dicimus etenim multis legalibus documentis, sacerdotum vitia, ac probrosos mores, et nefariam conversationem, maculam aut rugam Ecclesiae semper inferre. Unde enim est quod Apostolus ait:
Non habentem maculam neque rugam
. Et iterum:
Oportet episcopum irreprehensibilem esse
? Multis etiam documentis lex divina diffunditur, quibus immaculata vita pastoris debeat coelestibus testimoniis approbari. Sed ne per longitudinem prosecutionis audientiae fastidium faciam, aut forte praeteream quae competunt causae, quoniam habemus in manibus divinorum sacramentorum collectam undique uniformitatem, idipsum potestas tua adversum eorum mandatum, quod legaliter se scripsisse dixerunt, iubeat recitari, ut post adsertionem nostrae prosecutionis lectionemque libelli, sive litterarum quas in iudicio petimus recensendas; universa quae nostris partibus competunt, specialiter peragamus.
Et alia manu:
Emeritus episcopus salva appellatione recognovi
.
250.
Marcellinus vir clarissimus tribunus et notarius dixit:
Constare quidem primitus volueram, ut quis loco petitoris adstaret, ex recitatione gestorum evidentissime monstraretur. Sed si vultis ab hac me parte discedere, evidenter ostendite ut ea quae offertis, debeant recitari.
251.
Montanus episcopus dixit:
Interim iube recitari, et respondebimus.
Et alia manu:
Montanus episcopus salva appellatione prosecutionem meam recognovi.
Marcellimus vir clarissimus tribunus et notarius dixit:
Recitentur.
Romulus exceptor recitavit:
Flavio Marcellino viro clarissimo spectabili tribuno et notario Ianuarianus et caeteri episcopi veritatis catholicae, quae persecutionem patitur, non quae facit. Quia apud acta nobilitatis tuae fratribus collegisque nostris defensionem mandavimus
. Et cum recitaret,
252.
Marcellinus vir clarissimus tribunus et notarius dixit:
Quantum ex istius epistolae quae profertur principiis demonstratur, denuo aliud video processisse mandatum, cum post confirmationem personarum, ea omnia quae partibus competunt vestro nomine debuerint iudiciis intimari, quoniam ab illis post mandatum semel factum, constat transisse negotium.
253.
Emeritus episcopus dixit:
In mandato suo legalia quaeque se posuisse dixerunt. Haec eadem legalia nos scripturis legalibus convincimus. Nihil absque mandato est. Imo ut audientiam praestantia tua praebeat, hoc rogamus.
Et alia manu:
Emeritus episcopus salva appellatione recognovi.
Marcellinus vir clarissimus tribunus et notarius dixit:
Non haec proferri prohibui; sed rectius erat ut vestro nomine qui adsistitis, proferrentur.
Emeritus episcopus dixit:
Cum actio nobis competat, scriptura mandati nihil interest, utrum ex nostra persona an ex eorum qui mandaverunt
[proferatur]
dummodo hoc ipsum iubeas recitari.
Et alia manu:
Emeritus episcopus salva appellatione recognovi.
254.
Marcellinus vir clarissimus tribunus et notarius dixit:
Recitentur. Ego enim, ne quod iuris esset omitterem, id videor interfatus.
Romulus exceptor recitavit:
Magnum iusti cognitoris indicium est, quod uni parti concesserit
. Et cum recitaret,
255.
Emeritus episcopus dixit:
Non legit, non distinguit sensus.
Et alia manu:
Emeritus episcopus recognovi
.
256.
Augustinus episcopus Ecclesiae catholicae dixit:
Ipsi legant. Concedamus eis quod ipsi nobis concedere noluerunt
.
Marcellinus vir clarissimus tribunus et notarius dixit:
Ecclesiastici notarii ea relegant, ut apertius designetur, quae a venerabilibus viris constat oblata
.
Possidius episcopus Ecclesiae catholicae dixit:
Scriptum sit ipsos petisse, ut a suis notariis gesta quae proferunt recitentur
. Et alia manu:
Recognovi
.
Marcellinus vir clarissimus tribunus et notarius dixit:
Nihil interest a quo relegantur.
Petilianus episcopus dixit:
Non de fide dubitatur officii, sed de pronuntiatione
. Et alia manu:
Petilianus episcopus recognovi.
257.
Marcellinus vir clarissimus tribunus et notarius dixit:
Superflua est ista causatio. Unde, ut diligentius omnia cognoscantur, ab ecclesiasticis notariis quod oblatum est recitetur
.
Alypius episcopus Ecclesiae catholicae dixit:
Legatur concedentibus nobis, quod ipsi nobis concedere noluerunt.
Habetdeus episcopus dixit:
Ego lego.
Marcellinus vir clarissimus tribunus et notarius dixit:
Lege.
258.
Habetdeus episcopus dixit:
Flavio Marcellino viro clarissimo et spectabili tribuno et notario, Ianuarianus et caeteri episcopi veritatis catholicae, quae persecutionem patitur, non quae facit. Quia apud acta nobilitatis tuae fratribus collegisque nostris defensionem mandavimus, magnum iusti cognitoris indicium est, quod uni parti concesserit, alteri non negare, ne uni parti favere, alteram premere videatur. Quod te pro tua prudentia et longe prospicere, et longius condecet praecavere, maxime cum populos edictis invites de audientiae tuae libramine iudicare. Adversarii igitur traditores persecutoresque nostri cum elucubratum volumen sui mandati, diuque conceptum et expositum actis ingererent, sine praeiudicio equidem nostro libenter audisti. Quod ut huic epistolae nostrae concedas, impendio postulamus. Non quo illorum prava perversaque doctrina nos terreat, sed ne labor sit defensoribus nostris, contra librum illorum prolixum, et contra prosecutiones eorum confligere, cum nec dies totus causae sufficiat, nec vox aut latera defensioni, ut liber cum libro, et defensio cum defensione concertet. Quare igitur hanc epistolam nostram petimus accipi atque inseri iubeas, tunc deinde causam audire digneris.
Adversarii enim nostri decursis testimoniis quibus Ecclesia cum laude sui ubique diffunditur, id prius mandant suis defensoribus peragendum, ut contra nos, qui Ecclesiae defendimus puritatem, isto modo agant, ut eamdem Ecclesiam habituram in se permixtos simul bonos et malos usque in finem saeculi, dicant esse praedictam. Cuius rei causam nos magis ostendimus Ecclesiam Domini in scripturis divinis sanctam et immaculatam fore ubique nuntiatam. Per Esaiam:
Exsurge Sion, indue fortitudinem tuam Hierusalem, civitas sancta, non adiiciet transire per te incircumcisus et immundus (Isa. LII).
Et iterum:
Dic filiae Sion: Ecce tibi Salvator adveniet, habens mercedem et opus ante faciem suam, et vocabit illum populum sanctum redemptum a Domino. Tu autem vocaberis desiderata civitas, et non derelicta (Isa. LXII).
Et iterum:
Confortamini manus dissolutae, et genua debilia confortamini. Qui estis pusillanimes, nolite timere. Dominus noster iudicium retribuet, et ipse veniet, et salvos faciet nos. Tunc aperientur oculi caecorum, et aures surdorum audient, plana erit lingua mutorum, et claudus saliet sicut cervus: quoniam rupta est in deserto aqua, et fons in terra sitienti (Isa. XXXV).
Et adiecit:
Illic via munda et sancta vocabitur: et non transibit illic immundus, neque erit illic via immunda. Etiam illic non erit leo, neque ex bestiis malis ascendet in illa, neque invenientur in illa, sed ambulabunt illic redempti et electi. De qua in Canticis Canticorum ex persona Domini scriptum est:
Tota speciosa es, soror mea, et reprehensio non est in te (Cant. IV).)
Quod Paulus apostolus apertissime demonstravit dicens:
Christus dilexit Ecclesiam, et semetipsum tradidit propter eam, ut eam sanctificaret, purgans eam lavacro aquae in verbo, et adiungens sibi gloriosam Ecclesiam non habentem maculam neque rugam, aut aliquid eiusmodi, sed sanctam et immaculatam (Ephes. V).
Et iterum:
Desponsavi enim vos uni viro virginem sanctam assignare Christo (II Cor. XI).
His ergo tot et tantis documentis de Ecclesiae puritate, quae per spiritum promittebatur, spretis atque contemptis, malos in illa inter bonos esse mansuros, per zizaniorum similitudinem incompetenter affirmant, cum ipsam similitudinem Dominus interpretatus sit Apostolis suis dicens:
Qui seminat bonum semen, filius est hominis. Ager autem est hic mundus, bonum autem semen ii sunt filii regni, zizania autem filii sunt maligni, inimicus autem qui seminat ea diabolus est; messis autem consummatio saeculi, messores autem angeli sunt (Matth. XIII).
Et caetera. Ager, inquit, est mundus. Non ergo Ecclesia, sed mundus, in quo boni simul et mali usque
[
ad
]
messem, id est, usque ad divinum iudicium reservantur. Quia nec potest a Domino interpretata imo corrumpere. Quoniam si apostoli, ipsius Domini comites, in Ecclesia zizania, id est filios diaboli pullulantes, in sanctorum communione dimittendos esse didicissent, numquam Simonem, Erastum, Filetum, Alexandrum, Deman, Hermogenem, caeterosque consimiles, Ecclesiae liminibus eiecissent. Imo, si ita esset, vacaret totum praeconium scripturarum divinarum, quo iubentur polluti e medio sanctorum sacerdotum diligentia separari, dicente Domino per Moysem:
Legitimum
, inquit,
aeternum in progenies vestras, dividere inter sanctos et profanos, inter mundos et immundos (Levit. X).
Quod alibi neglectum in persona sacerdotum Spiritus increpat, dicens:
Sacerdotes eius repulerunt legem meam, profanabant sancta mea, inter mundum et immundum non dividebant, et inter sanctum et pollutum non separabant (Ezech. XXII).
Ad hanc parabolam illud quoque adversarii subiungunt, paleas cum frumentis debere simul in Ecclesia permanere. Quod Hieremias repercutit, dicens: Quid paleis ad frumentum? Et Paulus apostolus:
Quae particula est fidei cum infideli, aut quae communio luci ad tenebras (I Cor. VI)?
Et Salomon:
Si communicabit lupus agno aliquando, sic peccator iusto (Eccli. XIII).
Pisces etiam bonos et malos uno reticulo usque ad littus, id est, iustos et iniustos usque in finem saeculi simul contineri et protrahi confirmant, non intuentes hoc de reis latentibus dictum, quoniam reticulum in mari positum quid habeat a piscatoribus, id est, a sacerdotibus, ignoratur, donec extractum ad littus ad purgationem boni seu mali prodantur. Ita et latentes et in Ecclesia constituti, et a sacerdotibus ignorati, in divino iudicio proditi, tamquam pisces mali, a sanctorum consortio separantur, sicut Dominus in Evangelio de latenti reo qui per obreptionem sacerdotes fefellerat, per figuram loquitur, dicens: Intrans, inquit, rex videre recumbentes, vidit illic hominem non habentem vestimentum nuptiale, et ait illi:
Amice, quomodo huc venisti? Ille autem obmutuit, et dixit rex ministris suis: Auferte illum pedibus et manibus, et mittite illum in tenebras exteriores: illic erit ploratio et stridor dentium (Matth. XII).
Secundum hanc igitur rationem, frustra dixerunt bonos propter malos sacrilega separatione non deseri, sed malos propter bonos pia unitate tolerari, cum propter hanc profanam permixtionem commoveri et seiunctionem maximam provocare alio loco Dominus indignatus ostendat.
Pro eo
, inquit,
quod facta est mihi omnis domus Israel permixtio, omnes aeramentum, argentum, ferrum, stannum et plumbum, in medio camini ardentis permixtum, propterea dicit. Haec dicit Dominus. Propter quod facti estis omnes in permixtione una, ideo recipio vos in medio Hierusalem. Sicut recipitur aeramentum, argentum et ferrum, et stannum et plumbum in medio camini, ad insufflandum in igni, ut confletur, ita recipiam vos in ira mea, et concremabo, et insufflabo in vos insufflationem ignis irae meae, et conflabimini in medio eius, et scietis quia ego sum Dominus, qui effudi iram meam super vos (Ezech. XXII).
Contra haec et talia quibus Ecclesia Dei a contaminatione permixtorum immundorum defenditur, clarum est adversarii qua conscientia patrocinantes erroribus malos nolint a bonorum communione discerni. Sequuntur enim apertissime blasphemantes, ut dicant Ecclesiam malorum delictis, etiam manifestorum non posse maculari, adhibentes exempla prophetarum, qui licet increparent eos pro delictis, tamen se ab eis corporaliter non separarunt, cum ostendamus longe aliud fuisse illud tempus in quo frequentare baptismum toties quoties peccabant, permittebantur. Tamen etiam sic inveniuntur eidem prophetae a malorum communione se abstinuisse, quando Sophonias propheta, qui ad Hieroboam in schismate positum missus, nec panem nec aquam iubetur accipere, qui circumventus, violato praecepto, a leone confectus est. Helias etiam et Helisaeus altaribus schismatis Samariae numquam communicaverint, neque consenserint, qui magis in solitudine morabantur. Osee quoque propheta ostenditur non interfuisse mysteriis eorum quorum sacrificia detestatur et damnat, dicens:
Sacrificia eorum tamquam panis luctus. Omnis qui tetigerit ex eis, inquinabitur (Osee IX).
Amos denique quando potuit Samariae mysteriis misceri, de quo pseudopropheta ita regi invidiam facit; dicens:
Conglobationes facit adversum te Amos in medio domus Israel. Non potest terra supportare sermones eius, et ob hoc insuper expellitur (Amos, VII).
Iam vero in ipsa Hierusalem quomodo poterant prophetae sacrificiis peccantium hominum communicare, quae ipsi divino spiritu pleni damnabant Esaia dicente:
Quo mihi multitudinem sacrificiorum vestrorum? dicit Dominus. Plenus sum. Holocaustomata arietum, et adipem agnorum, et sanguinem taurorum et hircorum nolo, nec sic veniatis in conspectu meo. Quis enim exquisivit ista de manibus vestris? Calcare aulam meam non adiicietis: si attuleritis similaginem, vanum. Incensum abominatio est mihi. Neomenias vestras, et sabbata et diem magnum non sustineo. Ieiunium et ferias, et dies festos vestros odit anima mea. Facti enim estis mihi in abundantia multa. Iam non parcam peccatis vestris. Cum extenderitis manus, avertam oculos meos a vobis: et si multiplicaveritis preces, non exaudiam vos. Manus enim vestrae sanguine plenae sunt (Isa. I).
Et iterum
: Facinorosus autem qui sacrificat mihi vitulum, quasi qui canem occidat; et qui similam offert, quasi sanguinem porcinum; et qui thus in memoriam, quasi blasphemus (Isa. LXVI).
Aggaeus etiam non modo sacrificia, sed ipsam gentem peccatricem penitus exsecratur, dicens:
Sic et populus iste, et sic gens ista: et si quis illuc accesserit, inquinabitur (Aggae. II).
Et Malachiel:
Vos o sacerdotes qui profanatis nomen meum, et dixistis: In quo profanavimus nomen tuum? et ponentes in altari meo panes pollutos, et dixistis: In quo polluimus illos? in eo ut diceretis: Mensa Domini benedicta est, et quae superponebantur annullastis (Malach. I).
Et ita in omnibus Prophetis invenies, quoniam si communicassent eis quos tantis vocibus condemnabant, praevaricationis crimen incurrerent. Quod ergo inter eos erant commorationis fuit, non communionis.
In defensionem deinde sceleris sui auctoritatem sibi exemplo Iudae traditoris assumunt, quo eum dicunt a Domino et praecognitum assumptum et cognitum toleratum, cum utique sine praeiudicio praescientiae suae Dominus Christus Iudam in apostolorum numerum assumpserit, cognitum autem sibi, non hominibus, hac ratione pertulerit, qua et hodie perferre videtur occultos. Scriptum est enim:
Quae occulta sunt mihi, quae manifesta vobis et filiis vestris (Deut. XXIX).
In Psalmis:
Nonne Deus inquiret ista? Ipse enim scit latentia cordis (Psal. XLIII
). In Regnorum:
Homo videt in facie, Deus autem videt in corde (I Reg. XVI).
Et in Apocalypsi:
Et scient omnes Ecclesiae quoniam ego sum scrutator renum et cordis (Apoc. XVII).
Denique Domino cum discipulis recumbente et dicente:
Unus ex vobis me tradet (Matth. XXVI),
atque respondente eodem Iuda:
Numquid ego sum, Domine?
et ab eodem Domino audiret:
Tu dixisti (Marc. XIV),
detectum se protinus videns, confusus abscessit, sed cum ipsa postmodum turba ad tradendum Dominum venit. Vadant ergo cum suo Iuda patrono inimici dominicae veritatis, qui suo more defendere reos manifestissimos elaborant.
Item ad defensionem pollutae permixtionis suae verba Apostoli obiiciunt, quibus ait:
Sive per occasionem, sive per veritatem miserebor, quoniam filii fornicationis sunt, quia fornicata est mater ipsorum, dedecoravit eos quae peperit eos (Philip. I).
Et in Isaia:
Quomodo vestimentum conspersum in sanguine non erit mundum, ita nec tu eris mundus, quia terram meam perdidisti, et plebem meam occidisti: non manebis in aeternum tempus, semen nequam. Para filios tuos interfici peccatis patris sui, ut non exsurgant (Isa.
14
).
Et in Regnorum libro tertio:
Et deposuit Salomon Abiathar de sacerdotio Domini, ut impleatur verbum Domini, quod locutus est de domo Heli in Selom (III Reg. II).
Iam vero quod dicunt baptismum Christi ita defendi sicut ipsa Catholica defenditur ubique, et apud omnes esse, decretis Patrum nostrorum martyrum beatissimorum compendio brevitatis excluditur. Illud autem quam incaute, immemores sui, inimici veritatis oppugnant, apud fures et raptores quoslibet extraneos datum baptisma suscipi debere, adhibito incompetenti ad hanc rem testimonio Pauli apostoli quod scriptum est:
Qui veritatem Dei in iniustitia detinent (Rom. I),
hoc in loco furtum furtivo voluerunt defendere testimonio. Apostolus enim de gentilibus agens, et incredulos increpans, ita locutus est dicens:
Revelabitur enim ira Dei de coelo super omnem impietatem et iniustitiam hominum eorum qui veritatem Dei in iniustitia detinent; quoniam quod cognoscibile est Dei, manifestum est illis. Deus enim illis manifestavit. Etenim quae invisibilia sunt eius a constitutione mundi, per ea quae facta sunt intellecta conspiciuntur. Sempiterna quoque virtus eius et divinitas, ita ut sint inexcusabiles: quia cum cognovissent Deum, non ut Deum honorificaverunt, aut gratias egerunt, sed evanuerunt in cogitationibus suis, et intenebratum est insipiens cor illorum. Dicentes enim se esse sapientes, infatuati sunt, et immutaverunt claritatem incorrupti Dei in similitudine imaginis corruptibilis hominis et volucrum et quadrupedum et serpentum. Propter quod tradidit illos Deus in concupiscentia cordis illorum in immunditiam (Rom. I).
Unde secundum hunc sensum etiam gentilium inquinata mysteria se suscipere profitentur. Secuti autem sunt errorem suum evidentissimis accumulare blasphemis, quo dicant eos qui haereticorum baptisma reprobant, posse Christum reprobare, quod eum daemonia confessa sunt. Hoc loco non solum sanctorum martyrum decretis insultant, sed magis parati sunt daemoniorum quia Christum confessi sunt, communioni misceri. Quod autem subtili brevitate ista dixerunt, eum, qui foris baptizatus fuerit suscipi debere, non ut quod deest adsit sed ut quod inest prosit, in utroque se ipsos circumvenisse monstrantur. Omnia enim haec, ut supra dictum est, sanctorum martyrum sententiis evacuantur. Unde enim fieri potest, si una est Ecclesia et indivisus est Christus, ut foris positus baptismum consequatur?
Quod vero sibi a nobis obiici dicunt:
Manus cito nemini imposueris, neque communicaveris peccatis alienis (I Tim. V),
et quasi respondentes occurrunt moribus potius debere homines quam corpore separari, ad hoc non modo moribus, sed etiam corpore a malis debere disiungi multis admodum testimoniis legalibus approbamus. In Numeris:
Discedite a tabernaculis hominum istorum durissimorum, et ne tetigeritis ab omnibus quae sunt eis, ne simul pereatis et vos in omnibus peccatis eorum (Num. XVI).
Item Esaias:
Discedite, exite inde, et immundum nolite tangere: Discedite de medio eorum qui fertis vasa Domini (Isa. LII).
Item Apostolus:
Vos enim estis templum Dei vivi. Dicit enim ipse: Quoniam habitabo in eis, et in eis ambulabo, et ero illorum Deus, et ipsi erunt mihi populus meus. Propter quod discedite de medio eorum et separamini, et immundum ne tetigeritis, et ego recipiam vos, et ero vobis in patrem, et vos eritis mihi in filios et filias, dicit Dominus omnipotens (II Cor. VI).
Illud vero quale est, ut cum nos eis obiiciamus persecutiones et immanes crudelitates quibus ipsi et maiores eorum nos patresque nostros per annos centum vel amplius sine cessatione afflixerint atque vexaverint, illi isto non erubescant suffragio, quod dicant ab aliquibus nostrorum Maximianistis fuisse persecutiones illatas, cum utique longe aliud sit usurpata Ecclesiastica et compauperum civiliter repetere voluisse, nec ullum ad communionem nostram nolentem invitumque coegisse, et aliud sit aperto furore per universum populum Christianum omnia mala crudeliter exercere. Quis enim nesciat istos traditores persecutoresque nostros ab ipso exordio condemnatae traditionis commentitiis precibus cunctis in nostram necem huius saeculi principibus supplicasse, atque ad suam communionem contra Dei praecepta minis et proscriptionibus coarctasse? Nam ut omittamus quantus sanguis Christianus effusus sit per Leontium, Ursatium, Macarium, Paulum, Taurinum, Romanum, caeterosque exsecutores quos in sanctorum necem a principibus saeculi meruerunt, quando plurimi venerarabiles sacerdotes occisi, alii in exsilium relegati, Christianitas late vexata, sacrata stuprata virginitas, proscripti divites, spoliati pauperes, ablatae basilicae, atque acti in fugam profugi sacerdotes, nostro nunc tempore quanta commiserint nullus ignorat. Episcopis ingesserunt exsilia, Christianis fugientibus praecipitia, oppresserunt populos, praedati sunt clericos, invaserunt basilicas, intulerunt consentire nolentibus plagas; postremo in uno tantum oppido Bagaiensi eorum causa multorum Christianorum sanguis effusus est, et nec sic satiati in hodiernum cessare contenti sunt. Unde quia ad hoc tantae immanitatis eorum acerbissimos titulos de scripturis divinis, quibus ista flagitia prohibentur, superfluum sit documenta subnectere, cum talia nec mundanis legibus permittantur, satis sit eorum nos errori respondisse, et quae superfluo responderunt, divinis testimoniis eluisse
. Et alia manu:
Dominus te incolumem conservet, quod optamus
.
Recitavi.
259.
Marcellinus vir clarissimus tribunus et notarius dixit:
Id quod lectum est gestis praesentibus adhaerebit.
Et adiecit:
Et quoniam in hoc praebitam patientiam constat, ea quae dudum sunt oblata recitentur; et ad haec omnia pars e diverso sistens respondere cogatur
.
260.
Emeritus episcopus dixit:
Prius testimoniis testimonia revincant. Tunc ad ea quae sublimitas tua iudicaverit veniendum est.
Et alia manu:
Emeritus episcopus salva appellatione recognovi
.
261.
Augustinus episcopus Ecclesiae catholicae dixit:
Permitte nos, vir sublimis, pro causa Ecclesiae non diutius superfluis immorari. Atque utinam fratres nostri e diverso sistentes hanc epistolam ante illos omnes moratorios sermones suos protulissent, ut iam de Ecclesia, unde causa vertitur, aliquid ageremus. Animadvertit ergo nobilitas tua in hac epistola duo quaedam genera vel obiectionum vel rerum inserta quibus respondere debeamus, unum de divinis scripturis et sanctae legis eloquiis, alterum de criminationibus humanis, quae obiicienda nescio qui invidiosius potius quam verius putaverunt. Ad haec duo paucis si Dominus adiuverit, respondebimus, ne prolixum sermonem tantae prolixitati reddamus. Quaestio est de Ecclesia utrum permixtos malos usque in finem habitura praedicta est, an omnino omnes bonos, omnes sanctos atque immaculatos in hoc saeculo, isto etiam tempore usque in finem ultimum saeculi. Utraque testimonia divina sunt; et utique repugnantia esse non debent, nec omnino possunt, si intellectorem inveniant. Aream esse Ecclesiam non ego dixi. Non quisquam nostrum, sed Evangelium loquitur, ubi scriptum est venturum qui ventilabrum ferat in manu sua et mundaturum aream suam, frumenta recondet in horreo
. Et cum diceret (Et alia manu:
Recognovi
),
262.
Emeritus episcopus dixit:
Non legit aream.
Et alia manu:
Emeritus episcopus recognovi
.
Augustinus episcopus Ecclesiae catholicae dixit:
Ioannes dixit:
Mundabit aream suam, frumenta recondet in horreo (Matth. III,
12
; et Luc. III,
17
). Et cum diceret (Et alia manu:
Recognovi
).
Marcellinus vir clarissimus tribunus et notarius dixit:
Hoc quod postulat relegatur.
263.
Petilianus (Aut potius Emeritus) episcopus dixit:
De occultis reis hoc dixit Evangelista, non de evidentibus, quod tu vis tecum esse permixtos.
Et alia manu:
Petilianus episcopus recognovi.
264.
Augustinus episcopus Ecclesiae catholicae dixit:
Prosecutio nostra pro ipsorum epistola habeatur. Legi coepit, nullus a nobis relatus est strepitus, nulla interturbatio, nulla interruptio. Permittat ut finiam quod coepi eloqui, et sic respondeat. Quare non nobis rependitur quod praerogavimus. Animadvertit nobilitas tua patientiam nostram cum tam longa recitaretur epistola.
Et cum diceret (Et alia manu:
Recognovi
).
Emeritus episcopus dixit:
Nos gravat cum se dicit esse patientem; et non debet de se ferre sententiam de quo alius iudicat.
Et alia manu:
Emeritus episcopus recognovi.
265.
Augustinus episcopus Ecclesiae catholicae dixit:
O si esses et tu patiens donec finiam quod prosequor! Ergo, ut dicere coeperam, divina sunt testimonia de zizaniis et tritico ea quae intellegere conati. Verumtamen de retibus aliquando confessi sunt quod malos et bonos habitura est Ecclesia; sed eos dixerunt esse sacerdotibus incognitos, et ideo non praeiudicare bonis quoniam ignorarentur. Ego autem possem qualibuscumque facultatulae meae assertionibus ostendere illum esse veriorem intellectum, quod Ecclesia habeat et bonos et malos, zizania scilicet et triticum, mundumque ipsum appellatum esse pro Ecclesiae nomine, quandoquidem Dominus ipse dicit:
Non ut iudicet mundum, sed ut salvetur mundus per ipsum (Ioan. III),
cum sciamus Dominum non salvare nisi Ecclesiam
. Et alia manu:
Recognovi
.
266.
Emeritus episcopus dixit:
Mundus te non cognovit.
Ergo Deum Ecclesia non agnovit, si mundus Ecclesia est. Et iterum dixit
: Ut reus fiat totus mundus Deo (I Ioan. V).
Et iterum dixit:
Si de mundo essetis, mundus quod suum esset amasset; sed nunc quoniam de mundo non estis, propterea odit et persequitur vos mundus (Ioan. XV).
Et iterum:
Ipsi de mundo sunt, et mundus obaudit eis (I Ioan. IV).
Et iterum:
Si quis dilexerit mundum, non est caritas Patris in illo (Ibid.
2
). Et alia manu:
Emeritus episcopus salva appellatione recognovi
.
267.
Augustinus episcopus Ecclesiae catholicae dixit:
Omnia ista possemus et nos dicere et velut contraria primo proposita solvere. Itaque sine causa interrumpunt isto strepitu, quia epistolae ipsorum potuissemus talia facere, ne recitaretur. Patienter audiant. Admoneantur a sublimitate tua facere quod sponte facere debuerunt. Patienter audiant. Non est res levis quae tractatur a nobis. Suscepimus hodie respondere, si Deus adiuverit, prolixae epistolae eorum. Nec rogamus ut edatur nobis et consideremus et postea respondeamus, sicut ipsi de mandato nostro fecerunt. Praebeant nobis aliquam patientiam per incolumitatem tuam. Et alia manu:
Recognovi
.
Marcellinus vir clarissimus tribunus et notarius dixit:
Iusta postulantur. Patientiam eiusdem prosecutioni certum est debere commodari.
268.
Emeritus episcopus dixit:
Ipse sibi obstrepit, dum longa prosequitur.
Et alia manu:
Emeritus episcopus recognovi.
269.
Alypius episcopus Ecclesiae catholicae dixit:
Si respondere volunt, removeatur epistola, et singuli respondeamus. Sin autem, permittant responsionem.
270.
Adeodatus episcopus dixit:
Possumus praebere patientiam.
Et cum diceret (Et alia manu: Adeodatus episcopus recognovi).
Augustinus episcopus Ecclesiae catholicae dixit:
Quando legebatur epistola, sic habebamus tamquam ipsi prosequerentur. Prosecutioni ipsorum praebuimus silentium. Nolo enim dicere patientiam, quia id calumniantur. Praebeant nobis et ipsi silentium
. Et alia manu:
Recognovi
.
Adeodatus episcopus dixit:
Possumus praebere patientiam; quam quidem praebemus, si ea quae pars diversa asserit, habeant firmissimam rationem. Nam cum aliter lex interpretetur quam est, quis ferat, quis patiatur silentio adferri praeiudicium?
Et alia manu:
Adeodatus episcopus recognovi.
Vincentius episcopus Ecclesiae catholicae dixit:
Serva tibi quod reprehendas si aliquid contradicitur
. Et alia manu:
Recognovi
.
271.
Marcellinus viro clarissimo tribunus et notarius dixit:
Promissa patientia praebeatur.
Montanus episcopus dixit:
Quando omnia in animo retinentur, si non ad singula respondeamus.
Et alia manu:
Montanus episcopus recognovi.
Marcellinus vir clarissimus tribunus et notarius dixit:
Tenorem universae epistolae patienter constat auditum. Consequens est ut responsiones ad singula patienter audire dignemini
.
272.
Augustinus episcopus Ecclesiae catholicae dixit:
Ideo et illa conscripta sunt, et haec excipiuntur. Si quid memoriam fallit, et ego possum petere ut mihi de epistola recitetur; et ipsi possunt, ut illis ex codicibus recitetur, praebere silentium. Agamus aliquid. Ut ergo dicere coeperam, ipsis admonentibus, invenimus in scripturis mundi nomen in malo, mundi nomen in bono. Nam mundi nomen in malo, sicut ipsi dixerunt:
Et mundus eum non cognovit (Ioan. I).
Et:
Si quis dilexerit mundum, non est caritas Patris in illo (I Ioan. II),
et
caetera. Mundi autem nomen in bono.
Ut credat mundus quoniam tu me misisti (Ioan. XVII).
Non enim credere malorum est. Mundi nomen in bono
. Non venit ut iudicet mundum, sed ut salvetur mundus per ipsum (Ibid.
3
).
Non salvabitur nisi Ecclesia in mundo. Cum ergo et in bono mundus, et in malo mundus, unde ista scripturarum rixa? Si intellectore careat, adhibe lumen intellegentiae. Vide mundum in malo omnes dilectores temporalium per universas gentes: vide mundum in bono omnes fideles et spem gerentes aeternae vitae per universas gentes
. Deus erat in Christo,
inquit,
mundum reconcilians sibi (II Cor. V).
Si reconciliari potest Deo detestatus ille mundus de quo dictum est quia non est caritas Christi in eo qui dilexerit mundum, iudicent qui loquuntur. Audiat ergo patienter nobilitas tua. Video scripturam sanctam [per] commixtos bonos et malos, sicut ipsi de retibus iam confessi sunt, praesignasse Ecclesiam.
Et cum diceret cumque streperetur, Alypius episcopus Ecclesiae catholicae dixit
Scriptum sit, quia perstrepunt.
273.
Marcellinus vir clarissimus tribunus et notarius dixit:
Ipsos perstrepere acta contineant.
Alypius episcopus Ecclesiae Catholicae dixit:
Ubi est promissa patientia, quaeve vicissitudo rependitur? Nonne indicant quemadmodum dissidant?
Et alia manu:
Recognovi
.
274.
Petilianus episcopus dixit:
Quid sit mundus, quid sit Ecclesia, apertissime definitum est ab ipso auctore mundi atque factore, per quem omnia facta sunt, et sine quo nihil est factum. Ipse enim Dominus dixit:
Mundus hic ager. (Matth. XIII.)
Potuisset dicere: Mundus Ecclesia est. Quis igitur hominum audet definire quid mundus sit, cum ipse Dominus huius factor atque opifex iam dignatus fuerit definire?
Et alia manu:
Petilianus episcopus recognovi.
275.
Marcellinus vir clarissimus tribunus et notarius dixit:
Quid mundus sit, qui salvandus dicitur, evidenter ostendite.
276.
Petilianus epicopus dixit:
Homo dictus est mundus, ubi dixit, mundum reconcilians sibi, non enim sibi Deus belluas, sed homines voluit reconciliari.
Et alia manu:
Petilianus episcopus recognovi.
277.
Marcellinus vir clarissimus tribunus et notarius dixit:
Ex his omnibus qui mundi nomine nuncupantur, dicis Ecclesiam posse constare, postea declaratam, an certe renuis?
278.
Emeritus episcopus dixit:
Tollis nos a manifesta praescriptione. Ait Dominus Christus in Evangelio:
Ager mundus est. Et cum diceret. Et alia manu:
Emeritus episcopus recognovi.
Marcellinus vir clarissimus tribunus et notarius dixit:
Patimini ergo, ut ad omnia quae epistolae textus continet, respondeant, et tunc plenissime de omnibus iudicabo
.
279.
Hilarus exceptor dixit:
Quoniam a diluculo partes egerunt, et codices binos implevimus, si iubet praestantia tua, alii nobis exceptores subrogentur; ut ad conferendum exeamus, datis nobis custodibus.
Vitalis Notarius Ecclesiae Catholicae dixit:
Hoc et ego suggero quod et exceptor nobilitati tuae adstans suggessit
.
280.
Marcellinus vir clarissimus tribunus et notarius dixit:
Sicut etiam superiore iudicio factum est, hi qui se tabulas implesse commemorant, cum custodibus exeant, in eorum loco aliis subrogatis.
Cumque id fieret.
281.
Augustinus episcopus Ecclesiae catholicae dixit:
Mundus ergo, non enim aliter et nobis videri potuit, in hominibus intellegitur: non utique ita stulti simus ut belluas etiam et quaecumque irrationabilia animantia ad salutem, quam Christus promisit, pertinere dicamus. Prorsus hoc dicimus:
Mundus in maligno positus est
: homines sunt.
Ut credat mundus quia tu me misisti
: homines sunt
. Mundum reconcilians sibi
; homines sunt, et caetera quae in malo dicta sunt, homines illi, homines illi. Per totum enim mundum utrique, mali mixti bonis. Sic et Ecclesia, quam confessi sunt retium nomine declaratam habere malos, sed dixerunt latere peccatores, constat iam quod habeat bonos et malos. De latendo et de non latendo quaestio est utrum pertinuerit ad pietatem bonorum etiam malos cognitos tolerare, ne desererent bonos, an propter malos totum deserere voluerint quibus mali quid in Ecclesia apparuerit. Ipsa quaestio est. Hoc probamus. Dicimus enim nos non neglegendam quidem Ecclesiasticam disciplinam, et ubicumque fuerint proditi mali, coercendos eos esse ut corrigantur, non solum sermone correctionis, verum etiam excommunicationibus et degradationibus, ut humilem locum salutis in Ecclesia quaerant; ad medicinam ipsorum fieri, non odio, sed studio salutis fraternae: sicut quodam loco etiam ipse Apostolus evidentissime declarat dicens:
Si quis non obaudivit verbo nostro, per epistolam hunc notate, et nolite commisceri cum eo [ut erubescunt; et non ut inimicum existimetis, sed corripite ut fratrem]...
N. B. Caetera quae sequebantur, quia exciderunt in collectione Gestorum, requirenda sunt, si libet, apud S. Augustinum in libro tertio
Breviculus collationis cum Donatistis
, num. IX, 16 ss., qui incipit his verbis:
Flagitantibus itaque patientiam eorum catholicis
, etc.